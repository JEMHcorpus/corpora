אֶל צִירֵי אֲסֵפַת הַנִּבְחָרִים!
בַּאֲסֵפַת הַמּוֹעָצָה שֶׁל הִסְתַּדְּרוּת הַמּוֹרִים שֶׁהִתְקַיְּמָה בַּיּוֹם הַחֲמִישִׁי, אוֹר לי"ט שְׁבָט, וְשֶׁבָּהּ הִשְׁתַּתְּפוּ צִירִים מִכׇּל הָאָרֶץ הֻוֽחְלַט לִפְנוֹת אֲלֵיכֶם, צִירֵי אֲסֵפַת הַנִּבְחָרִים, בְּשָׁעָה אַחְרָאִית זוֹ שֶׁגּוֹרַל הַחִנּוּךְ הָעִבְרִי עוֹמֵד לְהֵחָתֵךְ בַּדְּבָרִים הַבָּאִים:
הַעֲבָרַת הַחִנּוּךְ לִרְשׁוּת כְּנֶסֶת-יִשְׂרָאֵל עֲלוּלָה לְהָמִיט אָסוֹן גַּם עַל הַחִנּוּךְ וְגַם עַל כְּנֶסֶת-יִשְׂרָאֵל. מְסִירַת הַחִנּוּךְ לְדִיּוּנָן שֶׁל מִפְלָגוֹת וְלִרְשׁוּתָן שֶׁל קְהִלּוֹת וְעֵדוֹת תַּהֲרֹוֽס אֶת אַחְדוּתוֹ - וְגַם תִּיֽצֹּוֽר גּוֹרֵם נוֹסָף לְסִכְסוּכֵי מִפְלָגוֹת וְעֵדוֹת בְּתוֹךְ הַכְּנֶסֶת עַצְמָהּ. הַחִנּוּךְ צָרִיךְ שֶׁיִּשָּׁאֵר אֶחָד וּמְאֻוֽחָד בִּידֵי הָאִינְסְטַנְצְיָה הָעֶלְיוֹנָה שֶׁל הָאֻוֽמָּה הָעִבְרִית - בִּידֵי הַהִסְתַּדְּרוּת הַצִּיּוֹנִית. הוֹצָאַת הַחִנּוּךְ מִיְּדֵי הַהִסְתַּדְּרוּת הַצִּיּוֹנִית פֵּיֽרוּשָׁהּ: נְטִילַת נִשְׁמָתָהּ, הַמְעָטַת דְּמוּתָהּ וְהַחְלָשַׁת כֹּחַ הַשְׁפָּעָתָהּ עַל הַגּוֹלָה כֻּוֽלָּהּ. הַעֲבָרַת הַחִנּוּךְ לִכְנֶסֶת-יִשְׂרָאֵל עֲשׂוּיָה לַחְתֹּוֽר חֲתִירָה תַּחַת הַיְּסוֹדוֹת שֶׁל ביה"ס הַלְּאֻוֽמִּי, שֶׁהַמּוֹרִים, בְּעֶזְרַת הַהִסְתַּדְּרוּת הַצִּיּוֹנִית, הִנִּיחוּם בִּימֵי מִלְחֶמֶת הַלָּשׁוֹן - וּמֵאָז וְעַד הַיּוֹם הִרְבּוּ שְׁנֵיהֶם עָמָל וְקׇרְבָּנוֹת כְּדֵי לְבַצְּרָם.
צִבּוּר הַמּוֹרִים בַּחֲשָׁשׁוֹ לְרַגְלֵי הַחִנּוּךְ וְלַעֲתִידוֹ, וּבִרְצוֹתוֹ לְחַזֵּק אֶת כְּנֶסֶת יִשְׂרָאֵל וּלְבַסְּסָהּ - יַעֲמֹד אֵיתָן בִּדְרִישָׁתוֹ לְהַשְׁאִיר אֶת הַחִנּוּךְ בִּרְשׁוּת הַהִסְתַּדְּרוּת הַצִּיּוֹנִית, וְהִלָּחֵם יִלָּחֵם בְּכׇל הָאֶמְצָעִים אֲשֶׁר בְּיָדוֹ נֶגֶד מְסִירַת הַחִנּוּךְ לִכְנֶסֶת-יִשְׂרָאֵל בְּאֵיזוֹ צוּרָה וּבְאֵיזוֹ מִדָּה שֶׁהֵן.
הַצָּעַת מְסִירַת הַחִנּוּךְ מְעוֹרֶרֶת הִתְנַגְּדוּת מְיֻוֽחֶדֶת מִצַּד צִבּוּר הַמּוֹרִים, הוֹאִיל וְהִיא לֹא בָּאָה לְשֵׁם שִׁפּוּר הַחִנּוּךְ וְשִׁכְלוּלוֹ, כִּי אִם כְּאֶמְצָעִי לְהַשָּׂגַת מַטָּרוֹת אֲחֵרוֹת.
מֵחוֹבַתְכֶם וּמֵחוֹבַת כׇּל הַדּוֹאֲגִים לְגוֹרָלָם שֶׁל בָּתֵּי-סִפְרֵנוּ וְלַחִנּוּךְ לְהִתְקוֹמֵם נֶגֶד הַהַצָּעָה לְשִׁנּוּי בְּעָלִים וּלְהִלָּחֵם בָּהּ עַד רִדְתָּהּ לְגַמְרֵי מֵעַל הַפֶּרֶק.
הַנְּקַלָּה הִיא לְהוֹצִיא אֶת הַחִנּוּךְ מִיְּדֵי הַהִסְתַּדְּרוּת הַצִּיּוֹנִית, אוּלָם מִן הַנִּמְנָע יִהְיֶה לְהַחֲזִירוֹ גַּם אִם הַנִּסָּיוֹן יַכְרִיחַ לְכָךְ.
צִירֵי אֲסֵפַת הַנִּבְחָרִים! הָסִירוּ אֶת שְׁאֵלַת הַעֲבָרַת הַחִנּוּךְ מֵעַל סֵדֶר-יוֹמְכֶם! אַחֶרֶת - אַתֶּם קוֹבְעִים אֶת גּוֹרַל הַחִנּוּךְ וְאֶת גּוֹרַל הַכְּנֶסֶת!
כ"ב שֵׁבֶט תרצ"א
יְרוּשָׁלַיִם
לִכְבוֹד הח' ____
ח.נ.,
וַעֲדַת הַתַּרְבּוּת שֶׁל מוֹעֶצֶת פּוֹעֲלֵי חֵיפָה מְאַרְגֶּנֶת בַּיָּמִים: ג' בְּסִיוָן - י'א בְּסִיוָן, תשי"ד - 4.6.54 - 12.6.54 שְׁבוּעַ הַתָּנָ"ךְ.
בְּיָמִים אֵלּוּ יִפָּגְשׁוּ פְּרוֹפֵסוֹרִים, מַרְצִים בָּאוּנִיבֶרְסִיטָה הָעִבְרִית וּמוֹרִים עִם פּוֹעֲלִים וְעוֹבְדִים בַּאֲסֵיֽפוֹת, בִּמְסִיֽבּוֹת, וּבִמְקוֹמוֹת עֲבוֹדָה וְיַרְצוּ עַל הַתָּנָ"ךְ סֵפֶר הַחַיִּים שֶׁל עַם יִשְׂרָאֵל. בְּאוֹתוֹ שַׁבָּת תִּפָּתַח בְּ"בֵּיתֵנוּ" תַּעֲרוּכַת הַתָּנָ"ךְ.
בְּמִסְגֶּרֶת שְׁבוּעַ הַתָּנָ"ךְ נַעֲרֹוֽךְ שְׁלוֹשָׁה כִּנּוּסִים בְּ"אוֹרָה".
הַכִּנּוּס הָרִאשׁוֹן: בְּיוֹם שִׁשִּׁי, ג' בְּסִיוָן, תשי"ד 4.6.54 בְּשָׁעָה 8.45 בָּעֶרֶב, פְּתִיחָה חֲגִיגִית שֶׁל שְׁבוּעַ הַתָּנָ"ךְ בְּמַעֲמַד אַנְשֵׁי מֶמְשָׁלָה, אַנְשֵׁי צִבּוּר, וב"כ מוֹסְדוֹת תַּרְבּוּת. נְשִׂיא הָאוּנִיבֶרְסִיטָה, פְּרוֹפ' ב. מַזָּר יַרְצֶה עַל הַנּוֹשֵׂא: הַתָּנָ"ךְ וְהָאָרֶץ הַפְּתִיחָה הַחֲגִיגִית תִּסְתַּיֵּיֽם בְּתׇכְנִית אׇמָּנוּתִית.
הַכִּנּוּס הַשֵּׁנִי: בְּשַׁבָּת, ד' בְּסִיוָן, תשי"ד - 5.6.54 בְּשָׁעָה 11 בַּבֹּקֶר. הַרְצָאוֹת:- פְּרוֹפ' נ.ה. טוּר-סִינַי: חִידוֹת וְגִלְגּוּלֵיהֶם בַּמִּקְרָא ד"ר י.א. זֵלִיגְמָן (מַרְצֶה לְתָנָ"ךְ בָּאוּנִיבֶרְסִיטָה): יִשְׂרָאֵל, דְּמוּתוֹ וְיִעוּדוֹ בְּסִפְרֵי הַמִּקְרָא.
הַכִּנּוּס הַשְּׁלִישִׁי:- בְּיוֹם שֵׁנִי, ו' בְּסִיוָן, תשי"ד - 7.6.54 בְּשָׁעָה 11 בַּבֹּקֶר הַרְצָאוֹת:- פְּרוֹפ' נ.ה. טוּר-סִינַי: דַּרְכִּי בְּחֵקֶר הַמִּקְרָא ד"ר צְבִי אֲדָר (הָאוּנִיבֶרְסִיטָה הָעִבְרִית): דְּמוּיוֹת נְבִיאֵינוּ.
דְּמֵי כְּנִיסָה לְכִסּוּי הַהוֹצָאוֹת לְכׇל הַכִּנּוּסִים -.1 ל"י. לְבַקָּשַׁת וָתִיקֵי הַהִסְתַּדְּרוּת אָנוּ נוֹתְנִים זְכוּת בְּכוֹרָה לִרְכִישַׁת הַמָּנוּי לַוָּתִיקִים עַד יוֹם רִאשׁוֹן 16 בְּמַאי 1954.
כַּרְטִיסִים לְהַשִּׂיג אֵצֶל הַח' רָחֵל, בְּבֵית הַפּוֹעֲלִים, חֶדֶר 93, בִּשְׁעוֹת:- 8-12 לִפְנֵי הַצׇּהֳרַיִם, 4-6 אַחַר הַצׇּהֳרַיִם וְכׇל הַקּוֹדֵם זָכָה
ב' אִיֽיָּר תשי"ד 5.5.54
לִכְבוֹד ____
א.מִ.נ.,
אָנוּ עוֹמְדִים לְהוֹצִיא בִּטָּאוֹן לְנֹוֽעַר בְּהִשְׁתַּתְּפוּת תַּלְמִידֵי בָּתֵּי הַסֵּפֶר וְהַנֹּוֽעַר.
נַחֲזִיק לְךָ תּוֹדָה אִם תִּקְבַּע נָצִיג מִטַּעַם חֶבְרַת הַיְּלָדִים בְּבֵית סִפְרְךָ שֶׁיִּשְׁתַּתֵּף בְּמַעֲרֶכֶת הַבִּטָּאוֹן.
הַפְּגִישָׁה הָרִאשׁוֹנָה שֶׁל הַמַּעֲרֶכֶת תִּתְקַיֵּיֽם בְּיוֹם חֲמִישִׁי י'ח אֲדָר ב' תשי"ד 23.3.54 בְּשָׁעָה 4 אַחַר-הַצׇּהֳרַיִם בְּבֵית הַפּוֹעֲלִים רח' הֶחָלוּץ 45 חֶדֶר 99.
עַל סֵדֶר הַיּוֹם:- א. הַרְכָּבַת הַמַּעֲרֶכֶת ב. דִּיּוּן בִּבְעָיוֹת הוֹצָאַת הַבִּטָּאוֹן
נָא לִרְאוֹת אֶת הַמִּכְתָּב הַזֶּה כְּהַזְמָנָה לִפְגִישָׁה.
י'ג אֲדָר ב' תשי"ד 18.3.54

מֹשֶׁה רַפַּפּוֹרְט.
א.נ.,
הִנְּךָ מֻוֽזְמָן לְבַקֵּר בְּהַצָּגַת הַבְּכוֹרָה שֶׁל תֵּיֽאַטְרוֹן הַבֻּוֽבּוֹת "לְמִיאֵל וּשְׁלָמִיאֵל" בְּהַנְהָלַת א. גְּרוֹסְמַן הַנִּמְצָא בְּפִיֽקּוּחֵנוּ
הַהַצָּגָה: "כַּדּוּרוֹן שְׁמַנְמֹוֽן" מֵאֵת ד"ר יָאן מָלִיק תַּרְגּוּם וְעִיֽבּוּד: רוּת בּוֹנְדִּי, בִּיֽמּוּי: מִיכָאֵל אַלְמָז תִּתְקַיֵּיֽם בְּשַׁבָּת, 20.3.54 בְּשָׁעָה 11.45 לפנה"צ בְּאוּלַם "אַמְפִיתֵיֽאַטְרוֹן"
רצ"ב כַּרְטִיס כְּנִיסָה זוּגִי
 בְּכָבוֹד רַב וַעֲדַת הַתַּרְבּוּת שֶׁל מ.פ.ח.
לִכְבוֹד ____
ח.נ.,
הִנְּךָ מֻוֽזְמָן לִפְגִישַׁת מְרַכְּזֵי תְּנוּעוֹת הַנֹּוֽעַר שֶׁתִּתְקַיֵּיֽם בְּבֵית הַפּוֹעֲלִים חֶדֶר 99 בְּיוֹם שְׁלִישִׁי י'ח אֲדָר ב' תשי"ד 23.3.54 בְּשָׁעָה 4 אַחַר-הַצׇּהֳרַיִם.
עַל סֵדֶר הַיּוֹם:- א. תׇּכְנִית לַהֲקָמַת "עִיר נֹוֽעַר" בְּחֵיפָה ב. טִיּוּלֵי פֶּסַח תשי"ד ג. שׁוֹנוֹת
רצ'ב מוֹדָעָה עַל טִיּוּלֵי פֶּסַח תשי"ד.
הִנְּךָ מִתְבַּקֵּשׁ לְדַיֵּיֽק!
י'ג אֲדָר ב' תשי"ד 18.3.54

מֹשֶׁה רַפַּפּוֹרְט.
לְוַעֲדֵי הַפּוֹעֲלִים וְהָעוֹבְדִים שָׁלוֹם!
אָנוּ מְבִיאִים לִידִיעַתְכֶם אֶת תׇּכְנִית הַטִּיּוּלִים שֶׁעוֹרֶכֶת וַעֲדַת הַתַּרְבּוּת שֶׁל מ.פ.ח. בְּחַג הַפֶּסַח תשי"ד. נָא לְהָבִיא אֶת הַדְּבָרִים לִידִיעַת כׇּל הַחֲבֵרִים בִּמְקוֹם עֲבוֹדַתְכֶם.
א. טִיּוּל לְאֵילַת הַטִּיּוּל יִתְקַיֵּיֽם בַּיָּמִים: 19, 20, 21 בְּאַפְּרִיל 1954. יוֹצְאִים מֵרַחֲבַת בֵּית הַפּוֹעֲלִים בְּשָׁעָה 6.30 בַּבֹּקֶר. בַּיּוֹם הָרִאשׁוֹן מְבַקְּרִים: בְּאֵר שֶׁבַע, הַמַּכְתֵּשׁ הַגָּדוֹל וּמִפְעַל הַפוֹסְפָטִים, הַמַּכְתֵּשׁ הַקָּטָן, עֵין חוֹצֵב. לָנִים בְּעֵין חוֹצֵב. בַּיּוֹם הַשֵּׁנִי מְבַקְּרִים: בְּאֵר-אוֹרָה וְאֵילַת. לִינָה בְּאֵילַת. בַּיּוֹם הַשְּׁלִישִׁי מַמְשִׁיכִים בְּבִקּוּרִים בְּאֵילַת עַד שָׁעָה 10 בַּבֹּקֶר וְחוֹזְרִים לְחֵיפָה דֶּרֶךְ כְּבִישׁ סַעַד. דְּמֵי הִשְׁתַּתְּפוּת בַּטִּיּוּל לַחֲבֵרֵינוּ בִּמְקוֹמוֹת הָעֲבוֹדָה שֶׁיַּזְמִינוּ ע"י וְעַד הַפּוֹעֲלִים וְהַפְּקִידִים 5 מְקוֹמוֹת לְכׇל הַפָּחוֹת בִּמְרֻוֽכָּז -.29 ל"י. הַמְּחִיר כּוֹלֵל רַק דְּמֵי נְסִיעָה וְהַדְרָכָה. מִסְפַּר הַמְּקוֹמוֹת מֻוֽגְבָּל מְאוֹד וְכׇל הַקּוֹדֵם זָכָה.
ב. טִיּוּל לִשְׂדֵה בּוֹקֵר וּלְעַבְדָה הַטִּיּוּל יִתְקַיֵּיֽם בְּ-23 בְּאַפְּרִיל 1954. יוֹצְאִים בְּשָׁעָה 5.30 בַּבֹּקֶר מֵרַחֲבַת בֵּית הַפּוֹעֲלִים וְחוֹזְרִים בּוֹ בַּיּוֹם בִּשְׁעוֹת הָעֶרֶב הַמְּאֻוֽחָרוֹת. מְבַקְּרִים: בְּאֵר שֶׁבַע, כְּפַר יְרֹוֽחָם, הַמַּכְתֵּשׁ הַגָּדוֹל (מִפְעַל הַפוֹסְפָטִים), שְׂדֵה בּוֹקֵר, עַבְדָה. חוֹזְרִים לְחֵיפָה דֶּרֶךְ כְּבִישׁ סַעַד. דְּמֵי הִשְׁתַּתְּפוּת בַּטִּיּוּל לַחֲבֵרֵינוּ בִּמְקוֹמוֹת הָעֲבוֹדָה שֶׁיַּזְמִינוּ ע"י וְעַד הַפּוֹעֲלִים וְהַפְּקִידִים 5 מְקוֹמוֹת לְכׇל הַפָּחוֹת בִּמְרֻוֽכָּז -.9 ל"י. הַמְּחִיר כּוֹלֵל רַק דְּמֵי נְסִיעָה וְהַדְרָכָה. מִסְפַּר הַמְּקוֹמוֹת מֻוֽגְבָּל וְכׇל הַקּוֹדֵם זָכָה.
ג. טִיּוּל לִסְדוֹם הַטִּיּוּל יִתְקַיֵּיֽם בְּ-24 בְּאַפְּרִיל 1954. יוֹצְאִים בְּשָׁעָה 5.30 בַּבֹּקֶר מֵרַחֲבַת בֵּית הַפּוֹעֲלִים וְחוֹזְרִים בּוֹ בַּיּוֹם בִּשְׁעוֹת הָעֶרֶב הַמְּאֻוֽחָרוֹת. מְבַקְּרִים:- בְּאֵר שֶׁבַע, תֵּל-יְרֹוֽחָם, הַמַּכְתֵּשׁ הַגָּדוֹל (מִפְעַל הַפוֹסְפָטִים) סְדוֹם - הַמְּעָרָה וְחוֹזְרִים דֶּרֶךְ כְּבִישׁ סַעַד. דְּמֵי הִשְׁתַּתְּפוּת בַּטִּיּוּל לַחֲבֵרֵינוּ בִּמְקוֹמוֹת הָעֲבוֹדָה שֶׁיַּזְמִינוּ ע"י וְעַד הַפּוֹעֲלִים וְהַפְּקִידִים 5 מְקוֹמוֹת לְכׇל הַפָּחוֹת בִּמְרֻוֽכָּז 8.500 ל"י. הַמְּחִיר כּוֹלֵל רַק דְּמֵי נְסִיעָה וְהַדְרָכָה. מִסְפַּר הַמְּקוֹמוֹת מֻוֽגְבָּל וְכׇל הַקּוֹדֵם זָכָה.
ד. טִיּוּל לִירוּשָׁלַיִם הַטִּיּוּל יִתְקַיֵּיֽם בְּ-22 בְּאַפְּרִיל 1954. יוֹצְאִים בְּשָׁעָה 6 בַּבֹּקֶר מֵרַחֲבַת בֵּית הַפּוֹעֲלִים וְחוֹזְרִים בּוֹ בַּיּוֹם בִּשְׁעוֹת הָעֶרֶב הַמְּאֻוֽחָרוֹת. מְבַקְּרִים: קִרְיַת עֲנָבִים, הַר-צִיּוֹן, הַר-הֶרְצְל, מַעֲבָר מַנְדֶּלְבָּאוּם. דְּמֵי הִשְׁתַּתְּפוּת בַּטִּיּוּל לַחֲבֵרֵינוּ בִּמְקוֹמוֹת הָעֲבוֹדָה שֶׁיַּזְמִינוּ ע"י וַעֲדֵי הַפּוֹעֲלִים וְהַפְּקִידִים 5 מְקוֹמוֹת לְכׇל הַפָּחוֹת בִּמְרֻוֽכָּז 4.500 ל"י. הַמְּחִיר כּוֹלֵל רַק דְּמֵי נְסִיעָה וְהַדְרָכָה. מִסְפַּר הַמְּקוֹמוֹת מֻוֽגְבָּל וְכׇל הַקּוֹדֵם זָכָה.
ה. טִיּוּל לַגָּלִיל הָעֶלְיוֹן הַטִּיּוּל יִתְקַיֵּיֽם בְּ-24 בְּאַפְּרִיל 1954. יוֹצְאִים בְּשָׁעָה 5.30 בַּבֹּקֶר מֵרַחֲבַת בֵּית הַפּוֹעֲלִים וְחוֹזְרִים בּוֹ בַּיּוֹם בִּשְׁעוֹת הָעֶרֶב הַמְּאֻוֽחָרוֹת. מְבַקְּרִים: בִּקְעַת בֵּית נְטֹוֽפָה, צְפַת, נַבִּי יוּשַׁע, דַּפְנָה, דָּן, כְּפַר-גִּלְעָדִי, מְטוּלָה, מִשְׁמַר הַיַּרְדֵּן. דְּמֵי הִשְׁתַּתְּפוּת בַּטִּיּוּל לַחֲבֵרֵינוּ בִּמְקוֹמוֹת הָעֲבוֹדָה שֶׁיַּזְמִינוּ ע"י וַעֲדֵי הַפּוֹעֲלִים וְהַפְּקִידִים 5 מְקוֹמוֹת לְכׇל הַפָּחוֹת בִּמְרֻוֽכָּז -.5 ל"י. הַמְּחִיר כּוֹלֵל רַק דְּמֵי נְסִיעָה וְהַדְרָכָה. מִסְפַּר הַמְּקוֹמוֹת מֻוֽגְבָּל וְכׇל הַקּוֹדֵם זָכָה.
פְּרָטִים נוֹסָפִים וְהַרְשָׁמָה אֵצֶל הַח' יוֹסֵף יֶנְקְנֶר, בֵּית הַפּוֹעֲלִים חֶדֶר 97 בַּשָּׁעוֹת 12 - 10 לִפְנֵי הַצׇּהֳרַיִם, 4-6 אַחַר-הַצׇּהֳרַיִם.
ט' אֲדָר ב' תשי"ד 14.3.54
לִכְבוֹד הח' ____
ח.נ.,
וַעֲדַת הַתַּרְבּוּת שֶׁל מוֹעֶצֶת פּוֹעֲלֵי חֵיפָה מְאַרְגֶּנֶת בַּיָּמִים: ט'ז בַּאֲדָר א' - כ'ה בַּאֲדָר א', תשי"ד - 28.2.54 - 19.2.54 שְׁבוּעַ הַסּוֹפֵר וְהַסֵּפֶר הָעִבְרִי בְּחָסוּת שַׂר הַחִנּוּךְ וְהַתַּרְבּוּת, פְּרוֹפ' ב. דִּינוּר
בְּיָמִים אֵלּוּ יִפָּגְשׁוּ סוֹפְרֵי וּמְשׁוֹרְרֵי יִשְׂרָאֵל עִם פּוֹעֲלִים וְעוֹבְדִים בַּאֲסֵיֽפוֹת, בִּמְסִיֽבּוֹת, וּבִמְקוֹמוֹת עֲבוֹדָה, יַרְצוּ וִישׂוֹחֲחוּ עַל יְצִירוֹתֵיהֶם. בְּשַׁבָּת, י'ז בַּאֲדָר א', תשי"ד - 20.2.54 תִּפָּתַח בְּ"בֵּיתֵנוּ" תַּעֲרוּכַת הַסֵּפֶר הָעִבְרִי שֶׁתִּהְיֶה פְּתוּחָה לַקָּהָל בְּכׇל יוֹם בַּשָּׁעוֹת: 9 בַּבֹּקֶר עַד 8 בָּעֶרֶב. בְּיוֹם א', י'ח בַּאֲדָר א' תשי"ד - 21.2.54 תֵּצֵא תַּעֲרוּכָה נַיֶּיֽדֶת שֶׁל הַסֵּפֶר הָעִבְרִי לַשְּׁכוּנוֹת וְלִמְקוֹמוֹת הָעֲבוֹדָה.
בְּמִסְגֶּרֶת שְׁבוּעַ הַסּוֹפֵר וְהַסֵּפֶר הָעִבְרִי נַעֲרֹוֽךְ שְׁלוֹשָׁה כִּנּוּסִים בְּ"אוֹרָה"
הַכִּנּוּס הָרִאשׁוֹן בְּיוֹם שִׁשִּׁי, ט'ז בַּאֲדָר א', תשי"ד - 19.2.54, בְּשָׁעָה 8.30 בָּעֶרֶב: פְּתִיחָה חֲגִיגִית שֶׁל שְׁבוּעַ הַסּוֹפֵר וְהַסֵּפֶר הָעִבְרִי בְּמַעֲמַד אַנְשֵׁי מֶמְשָׁלָה, אַנְשֵׁי צִבּוּר, וּבָאֵי כֹּחַ מוֹסְדוֹת תַּרְבּוּת. י. לַמְדָן יַרְצֶה עַל הַנּוֹשֵׂא: לְעִצּוּב דְּמוּתֵנוּ הַתַּרְבּוּתִית. הַפְּתִיחָה הַחֲגִיגִית תִּסְתַּיֵּיֽם בְּתׇכְנִית אׇמָּנוּתִית.
הַכִּנּוּס הַשֵּׁנִי בְּיוֹם שִׁשִּׁי, כ'ג בַּאֲדָר א', תשי"ד - 26.2.54 בְּשָׁעָה 8.30 בָּעֶרֶב הַרְצָאוֹת: י. בּוּרְלָא: טִיבָהּ שֶׁל סִפְרוּת מוֹלֶדֶת א. שְׁלוֹנְסְקִי: שְׁלוֹשִׁים שְׁנוֹת סִפְרוּת עִבְרִית חֲדָשָׁה
הַכִּנּוּס הַשְּׁלִישִׁי בְּשַׁבָּת, כ'ד בַּאֲדָר א', תשי"ד - 27.2.54, בְּשָׁעָה 11 בַּבֹּקֶר הַרְצָאַת שַׂר הַחִנּוּךְ וְהַתַּרְבּוּת, פְּרוֹפ' ב. דִּינוּר: יִעוּדָהּ שֶׁל סִפְרוּתֵנוּ וְסִפְרוּת שֶׁל יִעוּד בְּיִשְׂרָאֵל בְּדוֹרֵנוּ.
דְּמֵי כְּנִיסָה לְכִסּוּי הַהוֹצָאוֹת לְכׇל הַכִּנּוּסִים -.1 ל"י. לְבַקָּשַׁת וָתִיקֵי הַהִסְתַּדְּרוּת אָנוּ נוֹתְנִים זְכוּת בְּכוֹרָה לִרְכִישַׁת הַמָּנוּי לְוָתִיקִים עַד יוֹם שִׁשִּׁי 5 בְּפֶבְּרוּאָר 1954.
כַּרְטִיסִים לְהַשִּׂיג אֵצֶל הח' רָחֵל, בְּבֵית הַפּוֹעֲלִים, חֶדֶר 93, בִּשְׁעוֹת: 12 - 8 לִפְנֵי הַצׇּהֳרַיִם, 6 - 4 אַחַר הַצׇּהֳרַיִם. וְכׇל הַקּוֹדֵם זָכָה
כ' שְׁבָט תשי"ד 24.1.54
לח' ____
מַזְכִּירוּת מוֹעֶצֶת פּוֹעֲלֵי חֵיפָה מִתְכַּבֶּדֶת לְהַזְמִינְךָ לִמְסִיֽבָּה שֶׁל מְלִיאַת הַמּוֹעָצָה הַמֻּוֽקְדֶּשֶׁת לְהוֹפָעַת סֵפֶר הַהִסְתַּדְּרוּת בְּחֵיפָה "מַעֲשִׂים" שֶׁתִּתְקַיֵּם בְּיוֹם שְׁלִישִׁי, ט' בְּטֵבֵת תשי"ד (15.12.53) בְּשָׁעָה 8 בָּעֶרֶב, בְּמוֹעֲדוֹן "אֳרָנִים" עַל הַר-הַכַּרְמֶל.
לִכְבוֹד הַח' ____
ח.י.,
בְּמִסְגֶּרֶת שְׁבוּעַ הַהִסְתַּדְּרוּת מְקַיֶּיֽמֶת וַעֲדַת הַוָּתִיקִים שע"י מוֹעֶצֶת פּוֹעֲלֵי חֵיפָה כֶּנֶס וָתִיקִים הַמֻּוֽקְדָּשׁ לְ-33 שָׁנִים לְקִיּוּם הַהִסְתַּדְּרוּת בְּלֵיל שַׁבָּת ה' טֵבֵת תשי"ד 11.12.53 בְּשָׁעָה 8.30 בָּעֶרֶב בָּאוּלָם אוֹרָה.
בַּתׇּכְנִית:- נְאוּם בְּרָכָה הַצָּגַת תֵּיֽאַטְרוֹן "מַטְאֲטֵא" "מִסִּים וְנִפְלָאוֹת"
כַּרְטִיסֵי כְּנִיסָה - תְּמוּרַת תַּשְׁלוּם סִמְלִי לְכִסּוּי הַהוֹצָאוֹת לְקַבֵּל בְּבֵית הַפּוֹעֲלִים רְחוֹב הֶחָלוּץ ע"י הַמּוֹדִיעִין בְּכׇל יְמוֹת הַשָּׁבוּעַ מִשָּׁעָה 4-6 בָּעֶרֶב (פְּרָט לְיוֹם שִׁשִּׁי).
כ'ג כִּסְלֵו תשי"ד 30.11.53
לִכְבוֹד ____
ח.נ.,
מוֹעֶצֶת פּוֹעֲלֵי חֵיפָה מִתְכַּבֶּדֶת בָּזֶה לְהַזְמִינְךָ לַפְּגִישָׁה הַחׇדְשִׁית שֶׁל וַעֲדֵי הַפּוֹעֲלִים וְהָעוֹבְדִים פְּעִילֵי הַתַּרְבּוּת וְהָאִיֽגּוּד הַמִּקְצוֹעִי הַמֻּוֽקְדֶּשֶׁת לַכְּפָר הָעִבְרִי שֶׁתִּתְקַיֵּיֽם בְּיוֹם שִׁשִּׁי כ'ח חֶשְׁוָן תשי"ד 6.11.53 בְּשָׁעָה 8.30 בָּעֶרֶב, בְּאוּלַם "אוֹרָה" בְּהִשְׁתַּתְּפוּת חֲבֵר הַכְּנֶסֶת א. הֶרְצְפֵלְד - הַתְּנוּעָה "מִן הָעִיר לַכְּפָר"
פּוֹעֲלֵי וְעוֹבְדֵי חֵיפָה שֶׁעָבְרוּ לַהִתְיַשְּׁבוּת יִמְסְרוּ עַל חַיֵּיהֶם בַּמּוֹשָׁב וּבַקִּבּוּץ.
בַּתׇּכְנִית הָאָמָּנוּתִית:- לַהֲקַת רִקּוּדִים, מַקְהֵלָה, תִּזְמֹוֽרֶת שֶׁל מִשְׁקֵי הַהִתְיַשְּׁבוּת הָעוֹבֶדֶת.
נָא לְהַרְאוֹת אֶת הַהַזְמָנָה בַּכְּנִיסָה.
תַּחְבּוּרָה לַפְּגִישָׁה הָחֵל מִשָּׁעָה 7.45 בָּעֶרֶב. בְּקִרְיַת חַיִּים לְיַד הַקָּפֶה, נָוֶה שַׁאֲנָן ע"י מִגְדַּל הַמַּיִם, רָמוֹת רֶמֶז ע"י הַצַּרְכָנִיָּה, קִרְיַת אֱלִיעֶזֶר ע"י בֵּית הַוַּעַד, כְּפַר אָתָא ע"י תַּחֲנַת "אֶשֶׁד", קִרְיַת עָמָל בַּכְּנִיסָה.
י'ח חֶשְׁוָן תשי"ד 27.10.53
לְוַעֲדֵי הַפּוֹעֲלִים וְהָעוֹבְדִים שָׁלוֹם!
ח.נ.,
אָנוּ מְבִיאִים לִידִיעַתְכֶם אֶת מְחִירֵי הַכַּרְטִיסִים הַמּוּזָלִים בִּמְכִירָה מְרֻוֽכֶּזֶת ע"י וַעֲדֵי הַפּוֹעֲלִים וְהָעוֹבְדִים (5 כַּרְטִיסִים, לְכׇל הַפָּחוֹת, לְכׇל מְקוֹם עֲבוֹדָה) לַהַצָּגוֹת הַקְּרוֹבוֹת.
30.10.53 בְּ"אוֹרָה" הַבָּלֵט הַתָּנָ'כִי הַיְּרוּשַׁלְמִי בְּהַדְרָכַת רִנָּה נִיקוֹבָה (35 מִשְׁתַּתְּפִים) בְּ-3 אַחַר הַצׇּהֳרַיִם הַצָּגָה לְנֹוֽעַר. מְחִיר הַכַּרְטִיסִים מִ-300 עַד 600 פר' בְּ-8.30 בָּעֶרֶב הַצָּגָה לִמְבֻוֽגָּרִים. מְחִיר הַכַּרְטִיס 700 פר' בְּשׁוּרוֹת 16-14 בָּאוּלָם, 4-3 בַּיָּצִיעַ. הַבָּלֵט הַתָּנָ'כִי הַיְּרוּשַׁלְמִי הוֹפִיעַ בְּהַצְלָחָה מְרֻוֽבָּה בְּתַעֲרוּכַת "כִּבּוּשׁ-הַשְּׁמָמָה", הֻוֽזְמַן לְסִבּוּב בְּאַרְהַ"בּ וְהַהוֹפָעָה בְּחֵיפָה הִיא הָאַחֲרוֹנָה בָּאָרֶץ לִפְנֵי צֵאת הַלַּהֲקָה לַסִּבּוּב.
5.11.53 בְּ"אוֹרָה", הַתֵּיֽאַטְרוֹן הַקָּאמֵרִי "תַּעֲלוּלֵי נָאסֶר אַ-דִּין" הַכַּרְטִיסִים הַמּוּזָלִים כְּבָר אָזְלוּ. נִשְׁאַר מִסְפַּר מְצֻוֽמְצָם שֶׁל כַּרְטִיסִים בַּמְּחִירִים הָרְגִילִים שֶׁל וַעֲדַת הַתַּרְבּוּת. לְהַשִּׂיג בְּ"פִנַּת הַסֵּפֶר" וּבְ"בֵּיתֵנוּ".
12.11.53 בְּ"אַמְפִיתֵיֽאַטְרוֹן" בְּמִסְגֶּרֶת "תֶּלֶם" מַצִּיג "הָאֹהֶל" יַעֲקֹב וְרָחֵל בְּשָׁעָה 7.30 בָּעֶרֶב.
13.11.53 בְּ"אוֹרָה", "אֹהֶל" - "הַחוֹלֶה הַמְּדֻוֽמֶּה" שֶׁל מוֹלְיֵיר. מְחִיר הַכַּרְטִיס 700 פר' בְּשׁוּרוֹת 16-14 בָּאוּלָם, 4-3 בַּיָּצִיעַ.
27.11.53 בְּ"אוֹרָה", תֵּיֽאַטְרוֹן "זִירָה" - "בֵּית הָאַמִּיצִים" מְחִיר הַכַּרְטִיס 650 פר' בְּשׁוּרוֹת 16-14 אוּלָם, 1-4 יָצִיעַ.
א. לְרֶגֶל הַבִּקּוּשׁ הָרַב לְכַרְטִיסִים מוּזָלִים אָנוּ מוֹדִיעִים שֶׁכׇּל הַקּוֹדֵם זָכָה.
ב. וַעֲדֵי הַפּוֹעֲלִים וְהָעוֹבְדִים הַמּוּכָנִים לַחְתֹּוֽם עַל מְנוּיִים בַּמְּחִירִים הַמּוּזָלִים לְהַצָּגוֹת לֵיל שַׁבָּת שֶׁל וַעֲדַת הַתַּרְבּוּת וּלְהַבְטִיחַ כַּרְטִיסִים לַחֲבֵרִים בִּמְקוֹם עֲבוֹדָתָם, מִתְבַּקְּשִׁים לְהִתְקַשֵּׁר אִתָּנוּ בְּכׇל יוֹם פְּרָט לְיוֹם שְׁלִישִׁי בַּשָּׁבוּעַ בַּשָּׁעוֹת:- 5.30 - 4 אַחַר הַצׇּהֳרַיִם חֶדֶר 97.
י'ג חֶשְׁוָן תשי"ד 22.10.53
לח' ____
מוֹעֶצֶת פּוֹעֲלֵי חֵיפָה מִתְכַּבֶּדֶת בָּזֶה לְהַזְמִינְךָ לִפְגִישַׁת רֵעִים ("קִיֽדּוּשׁ") שֶׁל אַנְשֵׁי הָעֲלִיָּה הַשְּׁנִיָּה וְהַשְּׁלִישִׁית שֶׁתִּתְקַיֵּיֽם בַּחֲצַר הַטֶּכְנִיּוֹן (בֵּין הַבִּנְיָן הָרָאשִׁי לְבָתֵּי הַמְּלָאכָה) בְּשִׂמְחַת תּוֹרָה, כ"ב תִּשְׁרֵי, תשי"ד - 1.10.53 בְּשָׁעָה 8 בַּבֹּקֶר.
בְּשָׁעָה 9.15 יוֹרְדִים לִנְמַל הַקִּישׁוֹן לְהִשְׁתַּתֵּף בְּטֶכֶס "שִׁיּוּט הֶעָרִים" שֶׁיֵּיֽעָרֵךְ בְּמִסְגֶּרֶת חַג הַיָּם שֶׁל הַהִסְתַּדְּרוּת בְּחֵיפָה.
הַהַזְמָנָה זוּגִית.
נָא לְדַיֵּיֽק.
תַּחְבּוּרָה הָחֵל מִשָּׁעָה 7.30 בַּבֹּקֶר: קִרְיַת-עָמָל, בֵּית הַוַּעַד; קִרְיַת-חַיִּים לְיַד הַקָּפֶה; קִרְיַת רֶמֶז לְיַד הַקִּיּוֹסְק; נָוֶה-שַׁאֲנָן לְיַד הַבְּרֵיֽכָה; הַר הַכַּרְמֶל לְיַד "שֶׁל" (בַּמֶּרְכָּז); קִרְיַת-אֵלִיָּהוּ לְיַד הַוַּעַד.
 הַמַּזְכִּירוּת
לִכְבוֹד וַעֲדֵי הַפּוֹעֲלִים וְהָעוֹבְדִים.
ח.נ.,
בְּהֶמְשֵׁךְ לְחוֹזְרֵנוּ מִיּוֹם 13.9.53, אָנוּ מְבִיאִים לִידִיעַתְכֶם אֶת מְחִירֵי הַכַּרְטִיסִים הַמּוּזָלִים בִּמְכִירָה מְרֻוֽכֶּזֶת ע"י וַעֲדֵי הַפּוֹעֲלִים וְהָעוֹבְדִים (5 כַּרְטִיסִים, לְכׇל הַפָּחוֹת, לְכׇל מְקוֹם עֲבוֹדָה) לַהַצָּגוֹת וְלַמְּסִיֽבּוֹת הַקְּרוֹבוֹת.
30.9.53 - בְּ"אוֹרָה", הַתֵּיֽאַטְרוֹן הַקָּאמֵרִי - "אֲחוֹתִי אַיְּיֽלִין". מְחִיר הַכַּרְטִיס 700 פר' בְּשׁוּרוֹת 14 - 16 בָּאוּלָם, 3 - 4 בַּיָּצִיעַ.
1.10.53 - בְּ"אֳוֽרָנִים", הַר-הַכַּרְמֶל - נֶשֶׁף שִׂמְחַת בֵּית הַשּׁוֹאֵבָה. בְּתׇכְנִית: רִקּוּדִים, רִקּוּדֵי-עַם, סִרְטֵי קוֹלְנוֹעַ, תִּזְמֹוֽרֶת, הוֹפָעוֹת אׇמָּנִים, הַגְרָלוֹת, מַעַרְכוֹנִים וָעוֹד. מְחִיר הַכַּרְטִיס -.1 ל"י.
6.10.53 - בְּ- 7.30 בַּבֹּקֶר טִיּוּל בְּרַכֶּבֶת מְיֻוֽחֶדֶת לְתַעֲרוּכַת "כִּיֽבּוּשׁ הַשְּׁמָמָה" בִּירוּשָׁלַיִם. מְחִיר הַכַּרְטִיס 2.300 ל"י (כּוֹלֵל נְסִיעָה בָּרַכֶּבֶת הָלוֹךְ וְחָזוֹר, כַּרְטִיס כְּנִיסָה לַתַּעֲרוּכָה וּנְסִיעָה בִּמְכוֹנִית מֵהָרַכֶּבֶת לַתַּעֲרוּכָה).
1.10.53 30.9.53 - טִיּוּל סֻוֽכּוֹת לְמִפְעֲלֵי הַמַּיִם בַּצָּפוֹן. בִּיֽקּוּרִים: בִּקְעַת בֵּית נְטוֹפָה, בִּקְעַת יַבְנְאֵל, כִּנֶּרֶת, אֲפִיקִים, אַשְׁדּוֹת יַעֲקֹב, "אׇהֳלוֹ" - לִינָה. בְּיוֹם ה': חֲפִירוֹת בֵּית יָרֵחַ, טְבֶרְיָה, מַעְיַן מְלֵחָה, מְקוֹרוֹת הַיַּרְדֵּן. דְּמֵי נְסִיעָה כּוֹלֵל לִינָה וּשְׁתֵּי אֲרוּחוֹת - 5 לִירוֹת.
2.10.53 - בְּ"אוֹרָה", לַהֲקַת "עִנְבָּל" - שְׂאוּ זִמְרָה. מְחִיר הַכַּרְטִיס 650 פר' בְּשׁוּרוֹת 14 - 16 בָּאוּלָם, 1 - 4 בַּיָּצִיעַ.
9.10.53 - בְּ"אוֹרָה", בְּרָכָה צְפִירָה בְּקוֹנְצֵרְט מְיֻוֽחָד וְיָחִיד, אַחֲרֵי סִבּוּבָהּ הַגָּדוֹל בְּבִירוֹת הָעוֹלָם, בְּהִשְׁתַּתְּפוּת חַבְרֵי הַתִּזְמֹוֽרֶת הַפִילְהַרְמוֹנִית: קְלָרָה טַרְבָשׁ (נֵבֶל), אוּרִי שֹׁהַם (חֲלִיל), פֵּטֶר סמנאור (קְלָרִינֵט). ע"י הַפְּסַנְתֵּר: אַרְיֵה זַקְס. מְחִיר הַכַּרְטִיס - 700 פר' בְּשׁוּרוֹת 14 - 16 בָּאוּלָם, 1 - 4 בַּיָּצִיעַ.
9.10.53 - בְּ"אֳוֽרָנִים" הַר-הַכַּרְמֶל - מְסִיֽבָּה חׇדְשִׁית לְוַעֲדֵי הַפּוֹעֲלִים וְהָעוֹבְדִים לִפְעִילֵי הַתַּרְבּוּת וְהָאִיֽגּוּד הַמִּקְצוֹעִי, בְּהִשְׁתַּתְּפוּת רֹאשׁ הָעִיר, הח' אַבָּא חוּשִׁי - עַל דַּרְכֵי עֲבוֹדָתֵנוּ בָּעִירִיָּה. בַּתׇּכְנִית הָאָמָּנוּתִית: ש. פִינְקֶל ("הַבִּימָה") - קִטְעֵי מִשְׂחָק וּקְרִיאָה. תַּחְבּוּרָה תַּעֲמֹוֽד לִרְשׁוּת הַחֲבֵרִים הָחֵל מִ- 7.45 בָּעֶרֶב בְּחֵיפָה לְיַד "בֵּיתֵנוּ", רח' הֶחָלוּץ וּבְקִרְיַת-חַיִּים לְיַד הַקָּפֶה. הַזְמָנוֹת, תְּמוּרַת דְּמֵי תִּקְרֹוֽבֶת שֶׁל 250 פר' לְחָבֵר. נָא לְהַרְאוֹת אֶת הַהַזְמָנָה בַּכְּנִיסָה.
כַּרְטִיסִים וְהַזְמָנוֹת לְהַשִּׂיג בְּכׇל יוֹם אֵצֶל הַח' צִיֽלָּה בְּ"בֵּיתֵנוּ", בַּשָּׁעוֹת: 5 - 7 אחה"צ. לְטִיּוּלִים בְּבֵית הַפּוֹעֲלִים, חֶדֶר 93. הַזְמָנוֹת לַמְּסִיֽבָּה הַחׇדְשִׁית בַּשָּׁעוֹת שֶׁלִּפְנֵי הַצׇּהֳרַיִם בְּחֶדֶר 93. אחה"צ בְּ"בֵּיתֵנוּ" בַּשָּׁעוֹת 5 - 7.
נָא לְהָבִיא אֶת הַדְּבָרִים לִידִיעַת הַחֲבֵרִים בִּמְקוֹם הָעֲבוֹדָה.
ט"ז תִּשְׁרֵי תשי"ד 25.9.53
לְכׇל וַעֲדֵי הַפּוֹעֲלִים וְהָעוֹבְדִים שָׁלוֹם.
ח.נ.,
הָחֵל מִיּוֹם רִאשׁוֹן 13.9 יְכוֹלִים פּוֹעֲלִים וְעוֹבְדִים בִּמְקוֹמוֹת הָעֲבוֹדָה לְהַשִּׂיג כַּרְטִיסֵי כְּנִיסָה לַהַצָּגוֹת הַנֶּעֱרָכוֹת ע"י וַעֲדַת הַתַּרְבּוּת בְּלֵילוֹת שַׁבָּת בְּאוּלַם "אוֹרָה" בַּהֲנָחָה נִכֶּרֶת.
אָנוּ מַנִּיחִים שֶׁהַהוֹזָלָה הַגְּדוֹלָה בִּמְחִיר הַכַּרְטִיסִים תִּתֵּן מֵחָדָשׁ אֶפְשָׁרוּת לַהֲמוֹנֵי פּוֹעֲלִים וְעוֹבְדִים לְבַקֵּר בַּהַצָּגוֹת.
הַהֲנָחָה וְהַהוֹזָלָה תָּחוּל רַק עַל כַּרְטִיסִים שֶׁיֻּוֽזְמְנוּ בִּמְרֻוֽכָּז ע"י וַעֲדֵי הַפּוֹעֲלִים וְהָעוֹבְדִים (5 כַּרְטִיסִים לכה"פ לְכׇל מְקוֹם עֲבוֹדָה).
אָנוּ מְקַוִּים שֶׁוַּעֲדֵי הַפּוֹעֲלִים וְהָעוֹבְדִים יִתְּנוּ יָד לְמִפְעָל הַהוֹזָלָה וִיסַיְּיֽעוּ לָנוּ בְּהַצְלָחָתוֹ.
הַמְּחִירִים לַהַצָּגוֹת הַקְּרוֹבוֹת:- 23.9.53 "הַמַּטְאֲטֵא" - עַל יְלָדִים וַאֲנָשִׁים - 650 פר' בְּשׁוּרוֹת 14-16 אוּלָם 25.9.53 - "אַאִידָה" - 620 פר' " 14-18 אוּלָם
הַהַזְמָנוֹת הַמְּרֻוֽכָּזוֹת צְרִיכוֹת לְהַגִּיעַ לַחֲבֵרָה צִיֽלָּה בְּ"בֵּיתֵנוּ" בִּשְׁעוֹת 5-7 אחה"צ יוֹמַיִיֽם לִפְנֵי הַהַצָּגָה.
13.9.53
חֵיפָה
לִכְבוֹד ____
ח.נ.,
וַעֲדַת הַתַּרְבּוּת שֶׁל מ.פ.ח. בִּפְעֻוֽלָּתָהּ הַנִּרְחֶבֶת לְהַקְנָיַיֽת הַשְׂכָּלָה לְצִבּוּר הַפּוֹעֲלִים וּבְעִיֽקָּר לָעוֹלִים הַחֲדָשִׁים, נִתְקֶלֶת בְּקוֹשָׁיִים כַּסְפִּיִּים הַמְּצַמְצְמִים אֶת עֲבוֹדָתָהּ. בְּמַאֲמָץ לִמְצֹא אֶמְצָעִים כַּסְפִּיִּים לִמְשִׂימָה זוֹ הֻוֽחְלַט בֵּין הַיֶּתֶר עַל אִרְגּוּן נֶשֶׁף גָּדוֹל בְּ-1.10.53 בְּגַן "אֳוֽרָנִים" שֶׁהַכְנָסוֹתָיו יִהְיוּ קֹוֽדֶשׁ לְמוֹסְדוֹת הַשְׂכָּלָה.
הַכַּוָּנָה הִיא, בְּמִינִימוּם אֶפְשָׁרִי שֶׁל הוֹצָאוֹת לְקַבֵּל מַקְסִימוּם שֶׁל הַכְנָסָה. לְשֵׁם הַשָּׂגַת מַטָּרָה זוֹ נִקְבְּעָה וַעֲדָה צִבּוּרִית הַמֻּוֽרְכֶּבֶת מִבָּאֵי כֹּחַ הָאִרְגּוּנִים הַקְּשׁוּרִים עִם וַעֲדַת הַתַּרְבּוּת כְּגוֹן: מַקְהֵלָה, חוּג דְּרָמָטִי, לַהֲקַת רִיֽקּוּדֵי עַם וְהָאֻוֽלְפָּן לְצִיּוּר. בַּיְּשִׁיבָה הָרִאשׁוֹנָה שֶׁל הַוַּעֲדָה הֻוֽחְלַט שֶׁהַנּוֹשֵׂא הָעִיֽקָּרִי שֶׁל אִרְגּוּן הַנֶּשֶׁף יִהְיוּ הַחֲבֵרִים הַמִּשְׁתַּיְּיֽכִים לַמּוֹסָדוֹת שֶׁלָּנוּ, לְכׇל חָבֵר נִמְסְרוּ כַּרְטִיסִים לַהֲפָצָה הַכַּוָּנָה הִיא: לְהָפִיץ בְּאֶמְצָעוּת חֲבֵרֵינוּ 1000 כַּרְטִיסִים.
הִנְנוּ פּוֹנִים אֵלֶיךָ בִּקְרִיאָה נִמְרֶצֶת לַעֲשׂוֹת מַאֲמָץ וּלְהָפִיץ אֶת הַכַּרְטִיסִים שֶׁקִּבַּלְתָּ לִמְכִירָה וְעַל יְדֵי זֶה לַעֲזֹוֽר לָנוּ לְהַשִּׂיג אֶת הַמַּטָּרָה הַדְּרוּשָׁה.
אָנוּ בְּטוּחִים בְּהִשְׁתַּתְּפוּתְךָ הַמְּלֵאָה וּמוֹדִים לְךָ לְמַפְרֵעַ עַל מַאֲמַצְּךָ.
14.9.53
חֵיפָה
תח/3/0/4/3
לִכְבוֹד ____
הַזְמָנָה
הִנְנוּ מִתְכַּבְּדִים לְהַזְמִינְךָ לִפְתִיחַת תַּעֲרוּכַת "חוֹפֵי הָאָרֶץ" בְּשַׁבָּת 27.6.53 בְּשָׁעָה 5 אחה"צ בְּמוֹעֲדוֹן "אֳוֽרָנִים" הַר הַכַּרְמֶל רְחוֹב קֵלֶר 7.
תַּעֲרוּכָה זוֹ הוּכְנָה וְהֻוֽשְׁאֲלָה לָנוּ עַל יְדֵי מִפְקֶדֶת חֵיל הַיָּם.
דִּבְרֵי פְּתִיחָה: רַב-סֶרֶן אַרְיֵה בֶּן-אֵלִי
ג' תַּמּוּז תשי"ג 16.6.53
תח/10/2/5
לִכְבוֹד ____ שָׁלוֹם רַב!
הִנְּךָ מֻוֽזְמָן לְחַג הַהִסְתַּדְּרוּת שֶׁיִּתְקַיֵּיֽם בְּשַׁבָּת 20.12.52 בְּשָׁעָה 1100 לפנה"צ בְּקוֹלְנוֹעַ "הָדָר" (רח' קִבּוּץ גָּלוּיוֹת).
דְּבַר הַהִסְתַּדְּרוּת
בְּתׇכְנִית אׇמָּנוּתִית:- מַקְהֵלָה מְאֻוֽחֶדֶת שֶׁל חֵיפָה רַבָּתִי בְּנִצּוּחַ מ. בֵּיֽק. רִקּוּדֵי עַם. תִּזְמֹוֽרֶת "מְכַבֵּי אֵשׁ" בְּנִצּוּחַ יִצְחָק מוּזָה.
כ'ז כִּסְלֵו תשי"ג 15.12.52.
לִכְבוֹד ____ שָׁלוֹם רַב!
הִנְּךָ מֻוֽזְמָן-ה בָּזֶה לָבוֹא לִשְׁמֹוֽעַ אֶת הֶמְשֵׁךְ הַרְצָאָתוֹ שֶׁל הח' זְאֵב אַרְגָּמָן עַל יַהֲדוּת בְּרִית הַמּוֹעָצוֹת בְּיוֹם ג' 9.12.52 בְּשָׁעָה 8.30 בָּעֶרֶב בְּמוֹעֲדוֹן "אֳוֽרָנִים".
י'ג כִּסְלֵו תשי'ג 1.12.52
תח/23/0/1
לִכְבוֹד ____ שָׁלוֹם רַב!
לִיצִירַת מַגָּע הָדוּק בֵּין צִיֽבּוּר הַפּוֹעֲלִים וּמְקוֹמוֹת הָעֲבוֹדָה, וּבֵין וַעֲדַת הַתַּרְבּוּת, מוּקָם עַתָּה חֶבֶר פְּעִילֵי תַּרְבּוּת. מַטְּרָתוֹ טִיֽפּוּחַ גּוּף צִבּוּרִי מֻוֽרְכָּב מִנְּצִיגֵי מְקוֹמוֹת הָעֲבוֹדָה בַּעֲלֵי זִיֽקָּה לִפְעֻוֽלָּה תַּרְבּוּתִית, פִּתּוּחַ פְּעֻוֽלַּת תַּרְבּוּת, וְהַסְבָּרָה בַּמִּפְעָל ומִחוּצָה לוֹ ע'י הֲקָמַת פִּנּוֹת תַּרְבּוּת וְקִיּוּם הַרְצָאוֹת, בְּבָתֵּי חֲרֹוֽשֶׁת, מְסִיֽבּוֹת וּפְגִישׁוֹת לְאַחַר שְׁעוֹת הָעֲבוֹדָה מִחוּץ לְכׇתְלֵי הַמִּפְעָל, הֲקָמַת חוּגִים סֵמִינַרְיוֹנִים וְקוּרְסִים בְּכׇל שִׁטְחֵי הַתַּרְבּוּת וְהַהַסְבָּרָה.
הַפְּגִישׁוֹת שֶׁל חֶבֶר הַפְּעִילִים תִּתְקַיֵּיֽמְנָה אַחַת לִשְׁלֹשָׁה-אַרְבָּעָה שָׁבוּעוֹת, וּבָהֶן נְבָרֵר וּנְלַבֵּן יַחַד אֶת הַבְּעָיוֹת הַמַּעֲסִיקוֹת אֶת צִבּוּר הַפּוֹעֲלִים. וַעֲדַת הַתַּרְבּוּת תִּשְׁקֹוֽד עַל פִּתּוּחוֹ שֶׁל חֶבֶר הַפְּעִילִים עַל יְדֵי הֲקָמַת סֵמִינַרְיוֹנִים בְּנוֹשְׂאִים שׁוֹנִים, חוּגִים, וּמוֹסָדוֹת לְהַסְבָּרָה, וְאֵין לָנוּ כׇּל סָפֵק שֶׁגּוּף זֶה יְסַיֵּיֽעַ בִּידֵי וַעֲדֵי הַפּוֹעֲלִים בַּעֲבוֹדָתָם הַצִּבּוּרִית לְמַעַן הַפּוֹעֲלִים.
כׇּל מְקוֹם עֲבוֹדָה חַיָּיֽב לְמַנּוֹת נָצִיג אֶחָד לַחֲמִשִּׁים חָבֵר. מִפְעָלִים שֶׁבָּהֶם מִסְפַּר הָעוֹבְדִים יוֹרֵד מִ-50 יְמֻוֽנֶּה נָצִיג אֶחָד.
נְבַקֶּשְׁכֶם לְהַמְצִיא אֶת שְׁמוֹת הַחֲבֵרִים הַמֻּוֽמְלָצִים לְחֶבֶר הַפְּעִילִים וּכְתׇוֽבְתָּם הָאִישִׁית, לֹא יְאֻוֽחַר מִיּוֹם 4.9.52. עַל הַחֲבֵרִים לָסוּר לְוַעֲדַת הַתַּרְבּוּת בַּשָּׁעוֹת 6-4 אחה'צ בְּבֵית הַפּוֹעֲלִים (חֶדֶר 93,92) לְשִׂיחָה מֻוֽקְדֶּמֶת.
אֵין פְּעִילֵי הַתַּרְבּוּת הַנִּבְחָרִים עַל יֶדְכֶם חַיָּיֽבִים לִהְיוֹת חַבְרֵי וַעַד הַפּוֹעֲלִים. אָנוּ מְעֻוֽנְיָנִים בַּחֲבֵרִים אֲשֶׁר דַּעְתָּם תִּהְיֶה פְּנוּיָה לְעִנְיְנֵי תַּרְבּוּת.
אָנָּא, תִּזְדָּרְזוּ, בְּאִרְגּוּן הַפְּעֻוֽלָּה.
כ'ט אָב תשי'ב 20.8.52.
תח/9/3/6
לִכְבוֹד ____ שָׁלוֹם רַב!
עִם יוֹבְלוֹ הַ-50 שֶׁל הַמְּשׁוֹרֵר פַּפְּיֶרְנִיקוֹב תִּתְקַיֵּיֽם בְּמוֹצַ"שׁ 10.11.51 בְּ"בֵּיתֵנוּ" עֶרֶב סִפְרוּתִי חֲגִיגִי בְּהִשְׁתַּתְּפוּת בַּעַל הַיּוֹבֵל.
דִּבְרֵי הַעֲרָכָה יֵיֽאָמְרוּ ע"י הַמְּשׁוֹרֵר דָּוִד שִׁמְעוֹנִי, א. סוּצְקֵבֵר, ז. יוֹסִיפוּן וד"ר מ. מִיקָם.
לַוַּעֲדָה הַיּוֹזֶמֶת יֵשׁ עִנְיָן רַב שֶׁמְּסִיֽבָּה זוֹ תַּעֲבֹוֽר בַּאֲוִירַת יְדִידוּת לַמְּשׁוֹרֵר לְהַמְשָׁכַת יְצִירָתוֹ הַפּוֹרִיָּה.
לְאַחַר הָעֶרֶב הַסִּפְרוּתִי בְּ"בֵּיתֵנוּ" תִּתְקַיֵּיֽם מְסִיֽבַּת רֵעִים מְצֻוֽמְצֶמֶת, הַוַּעֲדָה תִּשְׂמַח בְּנוֹכְחוּתְךָ בַּמְּסִיֽבָּה.
ז' חֶשְׁוָן תשי"ב 6.11.51
ח. נ.,
הָרֵינוּ רוֹאִים צֹוֽרֶךְ לְהַפְנוֹת אֶת תְּשׂוּמֶת לִבְּכֶם לְכַמָּה עִנְיָנִים בְּקֶשֶׁר עִם הַפְּעֻוֽלָּה הַתַּרְבּוּתִית:
א. בְּבֵית הַסֵּפֶר לַפּוֹעֲלִים יֵשׁ עוֹד מְקוֹמוֹת לְתַלְמִידִים נוֹסָפִים. הַשִּׁעוּרִים מִתְקַיְּיֽמִים בבי"ס "נֶצַח יִשְׂרָאֵל" בְּהַדְרָכַת מוֹרִים מְנֻוֽסִּים. הָרֵינוּ מְבַקְּשִׁים מִכֶּם לִקְבֹּוֽעַ חָבֵר שֶׁיְּטַפֵּל בְּהַרְשָׁמַת חֲבֵרִים לבי"ס-עֶרֶב זֶה.
ב. חֲבֵרִים שֶׁאֵינָם יוֹדְעִים עִבְרִית מְצוּיִים עוֹד בְּהַרְבֵּה מְקוֹמוֹת עֲבוֹדָה. וַעֲדֵי הָעוֹבְדִים לֹא עָשׂוּ עַד עַתָּה כׇּל פְּעֻוֽלָּה לְמַעַן לְחַיֵּיֽב חֲבֵרִים אֵלֶּה לִלְמֹוֽד עִבְרִית. הַמַּחְלָקָה לְעִבְרִית שע"י וַעֲדַת הַתַּרְבּוּת מְקַיֶּיֽמֶת קוּרְסִים בְּכׇל חֶלְקֵי הָעִיר וּבְכׇל הַשְּׁכוּנוֹת וְהַקְּרָיוֹת, וּתְמוּרַת 100 מא"י לְחֹוֽדֶשׁ יָכוֹל כׇּל חָבֵר לִלְמֹוֽד עִבְרִית. בַּקָּשָׁתֵנוּ מִכֶּם, כִּי תַּעֲבִירוּ לָנוּ אֶת רְשִׁימַת הַחֲבֵרִים-וֹת בִּמְקוֹם עֲבוֹדַתְכֶם שֶׁאֵינָם יוֹדְעִים וְאֵינָם לוֹמְדִים עִבְרִית.
ג. הַרְצָאוֹת בְּמַדָּע פּוֹפּוּלָרִי נֶעֱרָכוֹת בְּשַׁבָּתוֹת (אַחַת לִשְׁבוּעַיִיֽם) בְּ"בֵּיתֵנוּ" ע"י מַרְצִים מֵהָאוּנִיבֶרְסִיטָה הָעִבְרִית. לַמְרוֹת חֲשִׁיבוּתָן הַרְבֵּה שֶׁל הַהַרְצָאוֹת הָאֵלּוּ - קָטָן הוּא מִסְפַּר הַמְּבַקְּרִים בָּהֶן. הָרֵינוּ שׁוֹלְחִים בִּקְבִיעוּת לְוַעֲדֵי הָעוֹבְדִים הוֹדָעוֹת מֻוֽקְדָּמוֹת עַל נוֹשְׂאֵי וְתַאֲרִיכֵי הַהַרְצָאוֹת וְרָצוּי מְאוֹד שֶׁתִּמְצְאוּ דֶּרֶךְ לְפִרְסוּם עַל הַהַרְצָאוֹת בִּמְקוֹם הָעֲבוֹדָה.
ד. סִפְרִיָּה מִקְצוֹעִית תּוּקַם בְּקָרוֹב ע"י וַעֲדַת הַתַּרְבּוּת. נַעֲשׂוֹת כְּבָר כׇּל הַהֲכָנוֹת וְהַתׇּכְנִית תִּתְפַּרְסֵם בְּיָמִים אֵלֶּה. וַעֲדֵי עוֹבְדִים הַמְּעֻוֽנְיָיֽנִים שֶׁבַּסִּפְרִיָּה יִיֽמָּצְאוּ סְפָרִים שֶׁנִּזְקָקִים לָהֶם פּוֹעֲלִים בִּמְקוֹם עֲבוֹדָתָם - מִתְבַּקְּשִׁים לְהִתְקַשֵּׁר אִתָּנוּ. הָרֵינוּ מַצִּיעִים לָכֶם גַּם לְאַרְגֵּן אֹוֽסֶף סְפָרִים לְמַעַן סִפְרִיָּה זוֹ. כׇּל חָבֵר שֶׁיִּתְרֹוֽם סֵפֶר יוּכַל לִקְרֹא בַּסִּפְרִיָּה בְּלִי תַּשְׁלוּם.
ה. תִּזְמֹוֽרֶת לִכְלֵי מֵיתָר בְּהַדְרָכַת הַמְּנַצֵּחַ זוּסְמָן הוּקְמָה עַל יָדֵינוּ. הַשִּׁעוּרִים יִתְקַיְּיֽמוּ בְּבֵית הַחִיֽנּוּךְ לְיַלְדֵי עוֹבְדִים. מִתְקַבְּלִים חֲבֵרִים נוֹסָפִים, מַתְחִילִים וּמִתְקַדְּמִים. נָא לְהִתְעַנְיֵיֽן אִם יֵשׁ אֶצְלְכֶם חֲבֵרִים הַמּוּכָנִים לְהִצְטָרֵף.
וְ. מַקְהֵלַת הַפּוֹעֲלִים מוּכָנָה לְקַבֵּל עוֹד 40 חֲבֵרִים חֲדָשִׁים. שִׁעוּרֵי הַמַּקְהֵלָה מִתְקַיְּיֽמִים בְּיוֹם ב' (בְּ"בֵּיתֵנוּ") וְשַׁבָּת (בַּצְּרִיף הַפְּלֻוֽגּוֹת) בְּהַדְרָכַת הַח' מ. בֵּיֽק. חַבְרֵי הַמַּקְהֵלָה מְקַבְּלִים גַּם שִׁעוּרִים בְּתָוִים. נְבַקֶּשְׁכֶם לִקְבֹּוֽעַ חָבֵר שֶׁיְּטַפֵּל בִּרְכִישַׁת חֲבֵרִים נוֹסָפִים לַמַּקְהֵלָה.
ז. הַצָּגוֹת לַפּוֹעֲלִים בָּאַמְפִיתֵיֽאַטְרוֹן תִּתְקַיֵּיֽמְנָה מִפַּעַם לְפַעַם. הִנְנוּ מִשְׁתַּדְּלִים לִקְבֹּוֽעַ סִיֽדּוּרִים שֶׁיְּאַפְשְׁרוּ לַפּוֹעֲלִים לְבַקֵּר בַּהַצָּגוֹת שֶׁל הַתֵּיֽאַטְרָאוֹת בִּתְנָאִים יוֹתֵר נוֹחִים. בְּלֵיל שַׁבָּת, 16.3, תֵּעָרֵךְ בָּאַמְפִיתֵיֽאַטְרוֹן הַצָּגַת הַמַּחֲזֶה הַיָּדוּעַ שֶׁל מוֹלְיֵיר "הַקַּמְצָן" ע"י "אֹהֶל". מִטְּעָמִים מְסֻוֽיָּיֽמִים אֵינֶנּוּ יְכוֹלִים לְפַרְסֵם עַל כָּךְ בְּמוֹדָעוֹת וְהָרֵינוּ מוֹסְרִים לָכֶם עַל כָּךְ בְּדֶרֶךְ זוֹ. הַהַצָּגָה תְּבֻוֽצַּע בִּשְׁלֵמוּת בְּתַפְאוּרַת וְאִיֽפּוּר. נָא לְפַרְסֵם זֹאת בֵּין חַבְרֵיכֶם וְלִקְבֹּוֽעַ חָבֵר שֶׁיְּטַפֵּל בְּסִיֽדּוּר הַכַּרְטִיסִים לְכׇל הַמְּעֻוֽנְיָיֽנִים לְבַקֵּר בְּהַצָּגָה זוֹ.
חֲבֵרִים, הִנְנוּ מְבַקְּשִׁים מִכֶּם לִקְבֹּוֽעַ בְּכׇל מְקוֹם עֲבוֹדָה וַעֲדַת תַּרְבּוּת שֶׁתַּעֲמֹוֽד אִתָּנוּ בְּקֶשֶׁר בְּכׇל הָעִנְיָנִים. בִּמְקוֹמוֹת עֲבוֹדָה קְטַנִּים יֵשׁ לִבְחֹוֽר חָבֵר אֶחָד שֶׁיִּהְיֶה הַמְּקַשֵּׁר עִם וַעֲדַת הַתַּרְבּוּת. נָא לְהוֹדִיעֵנוּ בְּמֶשֶׁךְ שָׁבוּעַ יָמִים אֶת שְׁמוֹת הַחֲבֵרִים שֶׁנִּקְבְּעוּ אֶצְלְכֶם לְטִיֽפּוּל בְּעִנְיְנֵי הַתַּרְבּוּת.
5.III.45
הִנְּכֶם מֻוֽזְמָנִים בָּזֶה לְהִשְׁתַּתֵּף בִּמְסִיֽבָּה לְרֶגֶל הוֹפָעַת הָרוֹמָן עַל שִׁחְרוּר חֵיפָה "מִבְצַע גַּלִּית" מֵאֵת עַלִּיזָה שִׁיחוֹר בְּנוֹכְחוּת רֹאשׁ הָעִירִיָּה מַר אַבָּא חוּשִׁי שֶׁתֵּעָרֵךְ בְּיוֹם שְׁלִישִׁי ט"ו אִיֽיָּר תשי"ד (18.5.1954), בְּשָׁעָה 8 בַּמּוּזֵיֽאוֹן לְאׇמָּנוּת חֲדִישָׁה בְּבֵית הָעִירִיָּה
חֵיפָה 1.5.1958-22.1.1958 בְּגַן יְפֵה נוֹף (הַכְּנִיסָה משד' הַנָּשִׂיא 81)
לְמַעְלָה מִ-1000 זַנִּים בְּ-12 מְדוֹרִים צִמְחֵי נוֹי, פִּרְחֵי קָטִיף, סַיְיֽפָנִים צִפּוֹרָן, וְוֽרָדִים, צִמְחֵי בַּר, צִמְחֵי מַיִם, צִמְחֵי בַּיִת.
בִּיתָן פִּרְחֵי חוּ"ל - מִשְׁלוֹחֵי פְּרָחִים מִצָּרְפַת, הוֹלַנְד, ארה"ב, אִיטַלְיָה, אַנְגְּלִיָּה, אַרְגֶּנְטִינָה.
מִצְפֵּה נוֹף וְכוֹכָבִים (אוֹבְּסֶרְבָטוֹרְיוּם)
הָאֲגַרְטָל הַיָּפֶה בְּיוֹתֵר תַּחֲרוּת בָּתֵּי הַחֲרֹוֽשֶׁת לְקֵרָמִיקָה
אַלְבּוֹם פִּרְחֵי הַכַּרְמֶל, אַלְבּוֹם חֵיפָה בַּהֲנָחָה נִכֶּרֶת
3 הַצָּגוֹת בָּלֵט לִילָדִים בְּשָׁעָה 15.00, בַּיָּמִים 24, 25 וְ-27 לְאַפְּרִיל
עֶרֶב-עֶרֶב: - תׇּכְנִיּוֹת בִּדּוּר וְהוֹפָעוֹת אׇמָּנִים
נֶשֶׁף הֶעָשׂוֹר בְּיוֹם ד' 30.4 בְּשָׁעָה 20.30
הַתַּעֲרוּכָה פְּתוּחָה יוֹם-יוֹם מִשָּׁעָה 10 בַּבֹּקֶר עַד חֲצוֹת. בְּיוֹם ו' עַד 18, בְּשַׁבָּת מִ-18.
וַעֲדַת פְּרַס רוּפִּין מִטַּעַם עִירִיַּת חֵיפָה מִתְכַּבֶּדֶת לְהַזְמִין אֶת כב' לְטֶקֶס חֲלֻוֽקַּת הַפְּרָס עַל שֵׁם ד"ר אַרְתוּר רוּפִּין זַ"ל בְּיוֹם חֲמִישִׁי, כ"ד נִיסָן תש"ך, 21.4.1960, בְּשָׁעָה 6 בָּעֶרֶב בְּאוּלַם בֵּית הַסֵּפֶר הַגָּבוֹהַּ בְּחֵיפָה (בֵּית אֶרְדְּשְׁתֵּין)
מַר קַדִּישׁ לוּז, יוֹשֵׁב רֹאשׁ הַכְּנֶסֶת, יַרְצֶה עַל: "נִיֽצָּנֵי הַשִּׁיֽתּוּף בְּיִיֽשּׁוּבָהּ שֶׁל הָאָרֶץ"
בֵּית אֶרְדְּשְׁתֵין
הַמּוֹעֵד: מוֹצָאֵי חַג הַשָּׁבוּעוֹת, יוֹם ד', ו' סִיוָן תש"ך - 1 יוֹנִי 1960.
לוּחַ זְמַנִּים: 18.00 - חֲזָרָה שֶׁל הָרֶכֶב עַל הַתַּעֲרוּכָה. 18.30 - כְּנִיסַת הָעֲגָלוֹת, הַפְּלַטְפוֹרְמוֹת וְהַחֲמוֹרִים שֶׁל הַחֲתֻוֽנָּה לְמַאֲגַר 46. 19.30 - הִתְכַּנְּסוּת הַמִּשְׁתַּתְּפִים. 19.45 - כְּנִיסַת רוֹכְבֵי הָאוֹפַנַּיִיֽם לְמַאֲגַר 46. גְּמַר הִתְאַרְגְּנוּת הַמִּשְׁתַּתְּפִים בַּמְּקוֹמוֹת הַמְּסֻוֽמָּנִים בְּמִגְרַשׁ הַהֵעָרְכוּת. חֲלֻוֽקַּת הַכִּיֽבּוּד. 20.15 - כְּנִיסַת הַמִּשְׁתַּתְּפִים בַּ"חֲתֻוֽנָּה" (שרלה, כָּלוֹת, אוּרִים, וְתִזְמֹוֽרֶת) לְמַאֲגַר 46. כְּנִיסַת הַמַּקְהֵלוֹת וְהַתִּזְמוֹרוֹת. 20.30 - כְּנִיסַת לַהֲקוֹת בָּתֵּי הַסֵּפֶר לַמִּגְרָשׁ. כְּנִיסַת הַמִּשְׁתַּתְּפִים בִּתְמוּנוֹת הַפְּתִיחָה (הַכּוֹבְשִׁים). כְּנִיסַת הַמִּשְׁתַּתְּפִים בָּעֹוֽמֶר לְמַאֲגַר 44 (לְצַד הַכַּרְמֶל). נִשְׁאָרִים בַּמַּאֲגָר הַמֶּרְכָּזִי: הַלַּהֲקָה הַמֶּרְכָּזִית, לַהֲקַת הקבה"א, לַהֲקַת "צַבָּר" (רַק אֵלֶּה הַמִּשְׁתַּתְּפִים בְּשִׂמְחַת בֵּית הַשּׁוֹאֵבָה), הָרֶכֶב הַנּוֹתָר, יַלְדֵי הַמּוֹעֲדוֹנִים הַמִּשְׁתַּתְּפִים בְּתַהֲלוּכַת הַסִּיּוּם. 20.45 - הַתְחָלַת הַהוֹפָעָה.
סֵדֶר הַהוֹפָעוֹת: 1. פְּתִיחָה. 2. חַג הָעֹוֽמֶר. 3. מֵרִקּוּדִי חַג הַגֵּז. 4. חֲתֻוֽנָּה בַּכְּפָר. 5. שִׂמְחַת בֵּית הַשּׁוֹאֵבָה. 6. סִיּוּם.
כִּיֽבּוּד: כׇּל מִשְׁתַּתֵּף יִתְלֹוֽשׁ אֶת "תְּלוּשׁ הַכִּבּוּד" הַמְּצֹוֽרָף לְכַרְטִיס הַמִּשְׁתַּתֵּף. בְּשָׁעָה 20.00 יַאַסְפוּ מַדְרִיכֵי הַקְּבוּצוֹת אֶת תְּלוּשֵׁי הַכִּבּוּד מִקְּבוּצוֹתֵיהֶם. לְפִי סֵדֶר הַקְּבוּצוֹת שֶׁיִּקָּבַע בַּמָּקוֹם יֵלְכוּ מַדְרִיכֵי הַקְּבוּצוֹת עִם זוּג מִשְׁתַּתְּפִים לִמְקוֹמוֹת הַחֲלֻוֽקָּה וִיקַבְּלוּ אֶת הַכִּבּוּד בִּמְרֻוֽכָּז לִקְבוּצוֹתֵיהֶם. מַדְרִיכֵי הַקְּבוּצוֹת אַחְרָאִים לְהַחְזָרַת הַבַּקְבּוּקִים הָרֵיקִים מִיָּד עִם גְּמַר הַשְּׁתִיָּה. מֵרֶגַע כְּנִיסַתְכֶם לַמִּגְרָשׁ וְעַד לָרִקּוּד הָאַחֲרוֹן תִּמָּצְאוּ לְעֵינֵי הַקָּהָל, גַּם בִּזְמַן שֶׁהַבָּמָה הַמֶּרְכָּזִית מוּאֶרֶת. עַל-כֵּן יֵשׁ לְהִשָּׁאֵר בִּישִׁיבָה נָאָה וּמְסֻוֽדֶּרֶת מֶשֶׁךְ כׇּל זְמַן הַהוֹפָעָה. בִּזְמַן הַהִתְכַּנְּסוּת וְהַהִתְאַרְגְּנוּת עַל כׇּל הָרוֹקְדִים לְהִשָּׁאֵר בַּמָּקוֹם שֶׁנִּקְבַּע לְלַהֲקָתָם וּלְהִשָּׁמַע לְהוֹרָאוֹת מַדְרִיכֵיהֶם וּמְאַרְגְּנֵי הַהוֹפָעָה.
סִדְרֵי הַתַּחְבּוּרָה: בְּיוֹם שֵׁנִי, 30 לְמַאי 1960: עִם גְּמַר הַחֲזָרָה הַכְּלָלִית מְחַכּוֹת לָכֶם הַמְּכוֹנִיּוֹת בְּמִגְרַשׁ הַחֲנָיָה מֵאֲחוֹרֵי הָאִיצְטַדְיוֹן - לְקִרְיַת טִבְעוֹן רָמוֹת רֶמֶז קִרְיַת מוֹצְקִין אֲחֻוֽזָּה גַּב-יָם הַר-הַכַּרְמֶל קִרְיַת חַיִּים הֲדַר הַכַּרְמֶל בְּיוֹם רְבִיעִי, 1 יוּנִי 1960: מְקוֹמוֹת הַמִּפְגָּשׁ וּזְמַנֵּי יְצִיאַת הַמְּכוֹנִיּוֹת, 18.45 - טִבְעוֹן, מֶרְכַּז מִסְחָרִי. 18.50 - קִרְיַת עָמָל, ע"י הַדֹּוֽאַר. 19.00 - קִרְיַת יָם, ע"י הַמּוֹעָצָה. 19.10 - קִרְיַת מוֹצְקִין, בי"ס אַחְדוּת 19.00 - קִרְיַת חַיִּים, בֵּית עִנְבֵי לִיפְשִׁיץ. 19.00 - רָמוֹת רֶמֶז, בי"ס בְּאֵרִי. 19.00 - אֲחֻוֽזָּה, בי"ס רֵיֽאָלִי. 19.00 - הַר הַכַּרְמֶל, בי"ס אִילָנוֹת. 19.00 - מֶרְכַּז הַכַּרְמֶל. 19.00 - רח' גִּלְעָד. עִם גְּמַר הַהוֹפָעָה מְחַכּוֹת הַמְּכוֹנִיּוֹת בְּמִגְרַשׁ הַהֵעָרְכוּת.
הַמּוּזֵיֽאוֹן פָּתוּחַ: בַּשָּׁעוֹת 10 - 12 לפנה"צ, 6 - 8.30 בָּעֶרֶב; בְּשַׁבָּת - 1-10; סָגוּר בְּיָמִים ב', ו'.
דְּמֵי כְּנִיסָה: לִמְבֻוֽגָּרִים 200 פר', לְתַלְמִידִים 100 פר'. מְכִירַת כַּרְטִיסִים מֻוֽקְדֶּמֶת לְשַׁבָּת. כַּרְטִיס-מָנוּי חׇדְשִׁי לְתַלְמִידִים (לְכׇל פְּעֻוֽלּוֹת הַמּוּסֵיֽאוֹן): 500 פר'.
תַּעֲרוּכוֹת הַחֹוֽדֶשׁ: 1. עִתּוֹנוּת הִיֽתּוּלִית לְפֶסַח (מִתּוֹךְ אֹוֽסֶף יַעֲקֹב צ ד ק ו נ י) הַפְּתִיחָה: יוֹם א', ו' בְּנִיסָן (7.4), בְּשָׁעָה 7.00 בָּעֶרֶב. 2. מִגְזָרוֹת-פְּרָחִים סִינִיּוֹת (בְּמִסְגֶּרֶת "חַג הַפֶּרַח") הַפְּתִיחָה: יוֹם ה', י"ז בְּנִיסָן (18.4), בְּשָׁעָה 7.00 בָּעֶרֶב. 3. אׇמָּנוּת עֲמָמִית בְּבוּרְמָה
מֻוֽצָּג הַחֹוֽדֶשׁ עֲנָק-כֶּסֶף תֵּימָנִי
סְרָטִים, סִרְטוֹנִים וּשְׁקוּפִיּוֹת (הַסְבָּרָה: ד"ר אֵדִית וַארְגָּה וד"ר דֹּב נוֹי) (כׇּל יוֹם א', בְּשָׁעָה 6 אחה"צ; הַכְּנִיסָה לְבַעֲלֵי כַּרְטִיס-מָנוּי בִּלְבַד) נוֹשְׂאֵי הַחֹוֽדֶשׁ: אִיטַלְיָה, אַסְיָה הַמֶּרְכָּזִית, מָאֽלָאיָה, פּוֹלִין.
חוּג לְמוּסִיקָה עֲמָמִית (בְּהַדְרָכַת רוּת חֶפֶץ) (כׇּל יוֹם ה', בְּשָׁעָה 6.00 אחה"צ; הַכְּנִיסָה לְבַעֲלֵי כַּרְטִיס-מָנוּי וּלְחַבְרֵי הַחוּג בִּלְבַד)
הַתַּעֲרוּכוֹת הַבָּאוֹת אָנוּ מְתַכְנְנִים בָּחֳדָשִׁים הַקְּרוֹבִים תַּעֲרוּכָה מִקְרָאִית ("תַּרְבּוּת חׇמְרִית"), תַּעֲרוּכַת מִינִיאָטוּרוֹת פַּרְסִיּוֹת, תַּעֲרוּכַת אׇמָּנוּת הַיְּלִידִים בְּקוֹנְגוֹ הַבֶּלְגִּית. נִשְׂמַח לְקַבֵּל בְּהַשְׁאָלָה מֻוֽצָּגִים וּסְפָרִים לְשִׁיֽפּוּר רָמָתָן הַמַּדָּעִית וְהָאַסְטֵיתִית שֶׁל הַתַּעֲרוּכוֹת הַנָּ"ל. כׇּל הַצָּעָה בְּנוֹגֵעַ לְתַעֲרוּכוֹת אֵלּוּ, לְתׇכְנִיּוֹת חִיֽנּוּכִיּוֹת וְחָזוּתִיּוֹת-שְׁמִיעָתִיּוֹת הַקְּשׁוּרוֹת בָּהֶן וּלְהִתְפַּתְּחוּת הַמּוּסֵיֽאוֹן בִּכְלָל - תִּיֽדּוֹן בְּכֹוֽבֶד-רֹאשׁ וְתֵיֽעָנֶה מִיָּד.
הוֹצָאַת-סְפָרִים "דעם" הַחֹוֽדֶשׁ תֵּצֵא לָאוֹר הַחוֹבֶרֶת הָרִאשׁוֹנָה שֶׁל "דעם", הוֹצָאַת הַסְּפָרִים שֶׁל הַמּוּסֵיֽאוֹן. הַחוֹבֶרֶת הִיא תַּרְגּוּם מֵאַנְגְּלִית שֶׁל"מוּסֵיֽאוֹנִים וּמוֹרִים" (הוֹצָאַת הַוַּוֽעֲדָה לְחִיֽנּוּךְ שֶׁל אִיֽגּוּד הַמּוּסֵיֽאוֹנִים הַבֵּינְלְאֻוֽמִּי). הוֹצָאַת הַחוֹבֶרֶת נִתְאַפְשְׁרָה ע"י סִיּוּעַ הַוַּוֽעַד הַיִּשְׂרְאֵלִי לְאוּנֶסְקוֹ.
חֲדַר-עִיּוּן בְּיוֹם א', כ"ז בְּנִיסָן (28.4), בְּשָׁעָה 7.00 בָּעֶרֶב, יִיֽפָּתַח לְשִׁיֽמּוּשׁ הַקָּהָל חֲדַר-עִיּוּן שֶׁל הַמּוּסֵיֽאוֹן. מִן הָרָאוּי לְצַיֵּיֽן, כִּי לְמַעְלָה מִ-40 כִּתְבֵי-עֵת מַדָּעִיִּים בִּשְׂדֵה הָאַנְתְּרוֹפּוֹלוֹגְיָה, הָאֶתְנוֹלוֹגְיָה וְהַפוֹלְקְלוֹר מִתְקַבְּלִים בְּאֹוֽפֶן קָבוּעַ בְּמוּסֵיֽאוֹן; רֻוֽבָּם אֵינוֹ מָצוּי בְּשׁוּם מָקוֹם אַחֵר בָּאָרֶץ.
חֵיפָה
22/123/1114
לִכְבוֹד ____
אנ"מ,
בְּמִסְגֶּרֶת הַשִּׁעוּרִים הָאוּנִיבֶרְסִיטָאִיִּים עוֹרֶכֶת הַמַּחְלָקָה לְתַרְבּוּת שֶׁל עִירִיַּת חֵיפָה, בְּשִׁיֽתּוּף עִם הַוַּעֲדָה לְתַרְבּוּת שֶׁל מוֹעֶצֶת פּוֹעֲלֵי חֵיפָה מַחֲזוֹר הַרְצָאוֹת עַל הַנּוֹשֵׂא: "צְמִיחַת הַחֲסִידוּת וְתוֹרָתָהּ" הַמַּרְצֶה ד'ר י. תִּשְׁבִּי (מַרְצֶה בָּאוּנִיבֶרְסִיטָה יְרוּשָׁלַיִם)
הַקּוּרְס יִתְנַהֵל בְּבֵית פֶּבְזְנֶר עֶרֶב-עֶרֶב מִשָּׁעָה 8 עַד 10 בְּמֶשֶׁךְ הַשָּׁבוּעַ 30.8 - 3.9.
אִי-לְכָךְ אָנוּ מַפְנִים אֶת תְּשׂוּמֶת לֵב הַצִּיֽבּוּר לְהִזְדַּמְּנוּת זוֹ וּמְעוֹרְרִים אוֹתָם לְהִשְׁתַּתְּפוּת מְלֵאָה בַּשִּׁעוּרִים הַנָּ"ל.
ש. רוֹזֶנְהַק
מוּסִיקָה לָעָם
סִיֽדְרָה א' בְּשָׁעָה 6 בָּעֶרֶב . סִיֽדְרָה ב' בְּשָׁעָה 8.30 בָּעֶרֶב בְּיוֹם רְבִיעִי, 26.1.55, בְּאוּלַם "בֵּיתֵנוּ"
הַפְּסַנְתְּרָנִית בֵּלָה פִינְקֶלְשְׁטֵייֽן-גִּילְאוֹן מוּסִיקָה וְאֶמְצְעֵי הַבִּטּוּי שֶׁלָּהּ (כֵּיצַד לִשְׁמֹוֽעַ מוּסִיקָה?) (כּוּר-בָּאךְ, פֶּרְלְיוּד-שׁוֹפִין, אֶטְיוּד-שׁוֹפִּין, גַּנִּים תַּחַת הַגֶּשֶׁם - דֶּבְּיוּסִי וְעוֹד)
כַּרְטִיסִים בִּמְחִיר 200 פר' לְנֹוֽעַר, 300 פר' לִמְבֻוֽגָּרִים לְהַשִּׂיג בְּ"פִיֽנַּת הַסֵּפֶר" וּבָעֶרֶב בַּכְּנִיסָה לְ"בֵיתֵנוּ"
"אוֹת" דְּפוּס קוֹאוֹפֵּרָטִיבִי בע"מ, חֵיפָה, רח' הֵרְצְל 61, טֵלֵפוֹן 2973
בְּמוֹצַ"שׁ 13.3.43 בְּשָׁעָה 8 בְּאוּלַם "בֵּיתֵנוּ" מְסִיֽבָּה לַיּוֹבֵל הַ-25 לַצָּבָא הָאָדֹוֽם
בַּתׇּכְנִית: נְאוּמִים: מַנְיָה שׁוֹחַט, י. זְרֻוֽבָּבֶל הַקְרָאוֹת: מִרְיָם בֶּרְנְשְׁטֵיְן-כֹּהֵן שִׁירֵי הַצָּבָא הָאָדֹוֽם: מַקְהֵלַת הַקִּבּוּץ "עֵין הַמִּפְרָץ" בְּנִיֽצּוּחוֹ שֶׁל מֹשֶׁה בֵּיֽק
כַּרְטִיסִים בִּמְחִיר 49 מא"י לְהַשִּׂיג: בְּוַעֲדַת הַתַּרְבּוּת ("בֵּיתֵנוּ") בְּמִשְׂרַד הַלִּיגָה, רח' אַרְלוֹזוֹרוֹב 15 וּבְמִטְבַּח הַפּוֹעֲלִים.
בְּיוֹם חֲמִישִׁי 18 בְּאוֹקְטוֹבֶּר 1945 תִּתְקַיֵּיֽם חֲגִיגַת יוֹם הָעֲלִיָּה עַל הַקַּרְקַע שֶׁל קִבּוּץ עֶבְרוֹן
בַּתׇּכְנִית: בְּשָׁעָה 2.30 אחה"צ - הַחֲבֵרִים וְהָאוֹרְחִים מִתְכַּנְּסִים בְּמַחֲנֵה הַקִּבּוּץ בְּעֵין-שָׂרָה 2.30-3.30 - בִּקּוּר בַּתַּעֲרוּכָה 3.30 - תַּהֲלוּכָה לַגִּבְעָה - מְקוֹם=הַהִתְיַשְּׁבוּת 4 - יְרִיַּת אֶבֶן הַפִּנָּה - נְאוּמִים וּבְרָכוֹת - רִקּוּדִים בְּהַדְרָכַת רָחֵל נָדָב - מַקְהֵלָה בְּנִצּוּחוֹ שֶׁל מֹשֶׁה בֵּיֽק
צִבּוּר הַפּוֹעֲלִים וְכׇל תּוֹשָׁבֵי נַהֲרִיָּה מֻוֽזְמָנִים.
הַזְמָנוֹת פְּרָטִיּוֹת לֹא תִּשָּׁלַחְנָה.
"אוֹת" דְּפוּס קוֹאוֹפֵּרָטִיבִי בע"מ, חֵיפָה, טֵלֵפוֹן 2973
בְּעִקְבוֹת "יוֹם הָאֵם" שֶׁהֻוֽכְרַז עָלָיו מִטַּעַם עִירִיַּת חֵיפָה, הִנְנוּ לְהָבִיא לִידִיעַת הָאִמָּהוֹת:
א) בְּיוֹם רְבִיעִי ג' דְּחֲנֻוֽכָּה, 26.12.51 בְּשָׁעָה 9 בַּבֹּוֽקֶר יְצִיאָה לְהַר הַכַּרְמֶל לִנְטִיעַת "גַּן הָאֵם"
ב) בּוֹ בַּיּוֹם בְּשָׁעָה 5 אַחֲרֵי הַצׇּהֳרַיִם הַצָּגַת קוֹלְנוֹעַ בִּנְוֵה-שַׁאֲנָן וְהָאִמָּהוֹת מֻוֽזְמָנוֹת בָּזֶה.
ג) הַמְּעֻוֽנְיָנוֹת לְהִשְׁתַּתֵּף בִּנְטִיעַת הַגַּן הַנָּ"ל, מִתְבַּקְּשׁוֹת לְהֵרָשֵׁם בְּמִשְׂרַד הַוַּעַד עַד יוֹם שֵׁנִי, 24.12.51 שָׁעָה 12 בַּצׇּהֳרַיִם, כְּדֵי לְהַבְטִיחַ לָהֶן מָקוֹם בָּאוֹטוֹבּוּס.
 בְּכָבוֹד רַב הַוַּעַד
הִתְאַגְּדוּת הַסְּפּוֹרְטִיבִית "הַפּוֹעֵל" שע"י הִסְתַּדְּרוּת הָעוֹבְדִים הַכְּלָלִית פִּרְסְמָה בָּעִתּוֹנוּת וּבְמוֹדָעוֹת ע"ד סִדּוּר כִּנּוּס יַמִּי מִכׇּל הָאָרֶץ בִּשְׁנֵי יְמֵי רֹאשׁ הַשָּׁנָה אֵין לְהַאֲרִיךְ בְּתֵאוּר הַשַּׁעֲרוּרִיָּה הַזֹּאת הַמְּזַעְזַעַת אֶת נֶפֶשׁ כׇּל יְהוּדִי שֶׁזִּיק הַיַּהֲדוּת פּוֹעֵם בְּלִבּוֹ, לְחַלֵּל אֶת הַיָּמִים הֲכִי קְדוֹשִׁים וְנַעֲרָצִים שֶׁל הָעָם הָעִבְרִי - שַׁבָּת וְרֹאשׁ הַשָּׁנָה בְּאֹוֽפֶן כָּל כָּךְ פֻּוֽמְבִּי וּמְחֻוֽצָּף.
אֲנַחְנוּ פָּנִינוּ לְהִתְאַגְּדוּת "הַפּוֹעֵל" ולמפ"ח לְהַפְסִיק אֶת הַפְּעֻוֽלָּה הַמַּחְפִּירָה הַזּוֹ וְלֹא נַעֲנֵינוּ וְלָכֵן מוֹצְאִים אָנוּ לְחוֹבָתֵנוּ לִפְנוֹת בִּמְחָאָה גְּלוּיָה אֶל הַצִּבּוּר הָעִבְרִי נֶגֶד פְּעֻוֽלּוֹת הֶרֶס כָּאֵלּוּ הַמְּמִיטִים לֹא רַק חֶרְפָּה כִּי אִם גַּם כִּלָּיוֹן חָלִילָה עַל עַם יִשְׂרָאֵל וְאַרְצוֹ, וְדוֹרְשִׁים מִכׇּל מִי שֶׁרֶגֶשׁ דָּת וּלְאֻוֽמִּיּוּת פּוֹעֵם בְּקִרְבּוֹ לֹא לְהִשְׁתַּתֵּף בַּכִּנּוּס הַזֶּה וְלֹא לָלֶכֶת לִרְאוֹת כְּבַלַּע אֶת הַקֹּוֽדֶשׁ.
אֶל כׇּל מוֹסְדוֹת הַדָּתִיִּים הַצִּבּוּרִיִּים וְהַלְּאֻוֽמִּיִּים הַמְּקוֹמִיִּים וְהַמֶּרְכָּזִיִּים אָנוּ פּוֹנִים בִּשְׁאֵלָה עַד מָתַי תַּחֲשׁוּן? הַאִם אֵין קֵץ לְסַבְלָנוּתְכֶם? קַדְּמוּ אֶת פְּנֵי הָרָעָה וְאַחֲזוּ בְּכׇל מִינֵי אֶמְצָעֵי הַשְׁפָּעָה שֶׁבְּיַדְכֶם לְהָסִיר אֶת חֶרְפַּת חִלּוּל הַקֹּוֽדֶשׁ מֵעִירֵנוּ וְאַרְצֵנוּ וְאָז נֵשֵׁב עַל הָאָרֶץ לַבֶּטַח.
ערה"ש תרצ"ג
א.נ.
מַשְׁבֵּר כַּלְכָּלִי עוֹבֵר עַל אַרְצֵנוּ.
אֵין הַגּוֹלָה תּוֹרֶמֶת בְּמִדָּה מַסְפֶּקֶת לַקְּרָנוֹת הַלְּאֻוֽמִּיּוֹת לַמְרוֹת קְשָׁרֶיהָ הַנַּפְשִׁיִּים עִם אֶרֶץ הַגְּאֻוֽלָּה וְהַמְעָטַת הַהַכְנָסוֹת הָאֵלֶּה גָּרְמָה לְצִמְצוּם עֲבוֹדַת הַהִסְתַּדְּרוּת הַצִּיּוֹנִית רַבַּת-הָעֲנָפִים. גַּם זֶרֶם הַקַּפִּיטָל הַפְּרָטִי מִן הַגּוֹלָה לְשֵׁם הַשְׁקָעוֹת חַקְלָאִיּוֹת, תַּעֲשִׂיָּתִיּוֹת וּמִסְחָרִיּוֹת בָּאָרֶץ כִּמְעַט שֶׁחָדַל. וְעַל כֻּוֽלָּם הֵבִיאָה הַפּוֹלִיטִיקָה שֶׁל הַמֶּמְשָׁלָה הַמִּתְנַכֶּרֶת לְתַפְקִידֶיהָ בָּאָרֶץ הַזֹּאת, לְהֶעָקָה בַּמִּסְחָר, לְחֹסֶר עֲבוֹדָה כָּבֵד, שֶׁמִּמֶּנּוּ סוֹבְלִים לֹא רַק מְחֻוֽסְּרֵי עֲבוֹדָה כְּשֶׁהֵם לְעַצְמָם, אֶלָּא בַּעֲקִיפִין, הַיִּשּׁוּב כֻּוֽלּוֹ לְכׇל שְׂדֵרוֹתָיו.
גַּם לְאַחַר פְּרֹוֽץ הַמַּשְׁבֵּר אֵין הַמֶּמְשָׁלָה עוֹשָׂה דָּבָר מַמָּשִׁי לַהֲקָלַת הַמַּצָּב. כְּמוֹ מִקֶּדֶם הִיא כִּמְעַט שֶׁמַּחֲרִימָה אֶת הַמִּסְחָר הָעִבְרִי הַמְּקוֹמִי וּמַמְשִׁיכָה לְקַפֵּחַ אֶת זְכוּתוֹ שֶׁל הַפּוֹעֵל הָעִבְרִי בַּעֲבוֹדוֹת הַצִּבּוּרִיּוֹת הַשּׁוֹנוֹת.
קְשִׁי הַמַּצָּב מָצָא לוֹ בִּטּוּי חָזָק בַּיְּשִׁיבָה הָאַחֲרוֹנָה שֶׁל מוֹעֶצֶת הַקְּהִלָּה בְּחֵיפָה, שֶׁהָיְתָה בַּשָּׁבוּעַ הֶעָבָר וְשֶׁבָּהּ הִשְׁתַּתְּפוּ גַּם בָּאֵי-כֹּחַ הַמּוֹסָדוֹת הַצִּבּוּרִיִּים הַשּׁוֹנִים וְהַשְּׁכוּנוֹת. נִתְקַבְּלוּ הַחְלָטוֹת מְסֻוֽיָּמוֹת כְּדֵי לְגַיֵּס אֶת כׇּל אֶמְצָעֵי הַהַשְׁפָּעָה שֶׁלָּנוּ וּלְהַכְנִיס שִׁנּוּיִים בַּיַּחַס הַבִּלְתִּי-צוֹדֵק מִצַּד מוֹסְדוֹת הַמֶּמְשָׁלָה לַפּוֹעֵל וְלַסּוֹחֵר הָעִבְרִי בָּעִיר. עַל רָאשֵׁי הַקְּהִלָּה הֻוֽטַּל לְהוֹצִיא אֶת הַהַחְלָטוֹת הָאֵלֶּה לַפֹּעַל בְּהֶקְדֵּם.
אוּלָם יַחַד עִם זֶה הֻוֽדְגְּשָׁה בַּיְּשִׁיבָה הַהִיא הַחוֹבָה הָאֵלֵמֶנְטָרִית שֶׁל הַיִּשּׁוּב בְּחֵיפָה לָבֹא לְעֶזְרָתוֹ הוּא בְּכֹחוֹתָיו הָעַצְמִיִּים. לֹא יִתָּכֵן שֶׁיִּשּׁוּב שֶׁל 18 אֶלֶף נֶפֶשׁ לְסוּגָיו הַשּׁוֹנִים לֹא יְנַסֶּה לְהֵחָלֵץ מִן הַמֵּצַר בְּכֹחוֹתָיו הוּא, לְהִתְגַּבֵּר עַל תְּקוּפַת מַעֲבָר בַּהִתְפַּתְּחוּת שֶׁל מִפְעָלֵנוּ וּלְהַבְקִיעַ דֶּרֶךְ לָאֳפָקִים יוֹתֵר רְחָבִים שֶׁל חִדּוּשׁ עֲלִיָּה וּבִנְיָן בָּאָרֶץ.
מִתּוֹךְ זֶה הֶחֱלִיטָה הַיְּשִׁיבָה לִיצֹוֽר בְּחֵיפָה קֶרֶן לְמִלְחָמָה בְּחֹסֶר עֲבוֹדָה וְלַהֲקַלַּת הַמַּצָּב הַכַּלְכָּלִי בָּעִיר.
לְמַטָּרָה זוֹ נִבְחֲרָה וַעֲדָה מֵהַשְּׂדֵרוֹת הַשּׁוֹנוֹת שֶׁל הַיִּשּׁוּב, וּבְשֵׁם הַוַּעֲדָה הַזֹּאת הִנְנוּ לִפְנוֹת לְכָב':
מַכִּירִים אָנוּ אֶת הַמְּצוּקָה הַכַּסְפִּית הַשּׂוֹרֶרֶת בְּחֵיפָה וְאֶת מִלְחֶמֶת הַקִּיּוּם הַקָּשָׁה שֶׁל כׇּל פְּרָט וּפְרָט, אוּלָם בְּאוֹתוֹ הַזְּמַן אָנוּ מַרְגִּישִׁים גַּם אֶת הֶעָקַת הַיִּשּׁוּב בִּכְלָלוֹ וְאֶת חוֹבָתֵנוּ לְהַגִּישׁ עֶזְרָה מְהִירָה לַסּוֹבְלִים בְּיוֹתֵר.
הַהִשְׁתַּתְּפוּת בִּתְרוּמוֹת לְטוֹבַת קֶרֶן זוֹ חוֹבָה כְּלָלִית הִיא עַל כׇּל יְהוּדֵי חֵיפָה. רַק מִי שֶׁבְּעַצְמוֹ זָקוּק לְעֶזְרָה פָּטוּר מִמֶּנָּה. אֲבָל חוֹבָה כְּפוּלָה וּמְכֻוֽפֶּלֶת הִיא עַל אוֹתוֹ הַחֵלֶק שֶׁמַּזָּלוֹ שִׂחֵק לוֹ שֶׁיְּדֵי הַמַּשְׁבֵּר לֹא פָּגְעוּ בּוֹ. בִּזְמַן חֵרוּם מְחֻוֽיָּב כׇּל אָדָם לִרְאוֹת אֶת עַצְמוֹ כָּאֵלּוּ הוּא בֵּין הַסּוֹבְלִים וּלְהַפְרִישׁ בְּעַיִן יָפָה חֵלֶק כׇּל שֶׁהוּא מֵרְוָחָיו לְטוֹבַת אֵלֶּה שֶׁמְּנָת חֶלְקָם אֵינָהּ כְּגוֹרָלוֹ.
אָנוּ, יְהוּדֵי אֶרֶץ-יִשְׂרָאֵל, שֶׁהַהִיסְטוֹרְיָה בָּחֲרָה בָּנוּ לִהְיוֹת חֲלוּצֵי הָעָם צְרִיכִים לְהַעֲמִיד אֶת עַצְמֵנוּ בָּרִאשׁוֹנָה בְּשׁוּרוֹת הַהֲגָנָה עַל הָעֲמָדוֹת הַכַּלְכָּלִיּוֹת שֶׁכְּבָר הִסְפַּקְנוּ לִכְבֹּוֽשׁ לָנוּ בָּאָרֶץ. הָעֲמָדוֹת הָאֵלֶּה הִנָּן כְּפִקָּדוֹן שֶׁנִּמְסַר לָנוּ עַל יְדֵי הָאֻוֽמָּה כֻּוֽלָּהּ וְחוֹבַת כָּבוֹד הִיא לְכׇל אֶחָד מֵאִתָּנוּ לִשְׁמֹוֽר עַל הַפִּקָּדוֹן הַזֶּה וְלֹא לְאַבֵּד מִמֶּנּוּ כְּלוּם.
לְמוּדֵי נִסָּיוֹן אָנוּ בְּמַשְׁבְּרִים וְאָנוּ בְּטוּחִים שֶׁגַּם תְּקוּפַת מַשְׁבֵּר זוֹ לֹא תַּאֲרִיךְ יָמִים וּתְקוּפַת בִּנְיָן וַעֲלִיָּה בְּגֹדֶל אַנְפִּין תִּירַשׁ אֶת מְקוֹמוֹ. אָנוּ, אַנְשֵׁי הַיְּסוֹד, מְצֻוִּוֽים לִשְׁמֹוֽר לִזְמַן-מָה עַל הַיְּסוֹד שֶׁלֹּא יְעֻוֽרְעַר וּלְהִתְגַּבֵּר בְּכֹחוֹתֵינוּ עַל גַּלֵּי הַיָּם הַזּוֹעֲפִים עַד יַעֲבֹוֽר הַזַּעַם.
אָסוּר שֶׁיִּמָּצֵא בְּתוֹכֵנוּ רָעֵב לְלֶחֶם. אָסוּר שֶׁיִּשָּׁאֵר בֵּינֵינוּ בְּלִי כׇּל סַעַד, מְחֻוֽסַּר עֲבוֹדָה אוֹ שְׁלוּל פַּרְנָסָה.
הַקֶּרֶן שֶׁאָנוּ יוֹצְרִים תִּדְאַג בְּמִדַּת אֶפְשַׁרְתָּהּ וְהָאֶמְצָעִים שֶׁתַּעֲמִידוּ בִּרְשׁוּתָהּ לַעֲבוֹדָה לִמְחֻוֽסָּרֶיהָ וּלְפַרְנָסָה לִמְשֻׁוֽלָּלֶיהָ. לֹא בִּנְדָבוֹת, אֶלָּא בַּעֲבוֹדָה, כִּי קוֹנְסְטְרוּקְטִיבִית תִּהְיֶה קֶרֶן זוֹ.
אֵין לָנוּ לְהִוָּאֵשׁ. קְרָנוֹת לִמְחֻוֽסְּרֵי הָעֲבוֹדָה קַיָּמוֹת כָּעֵת בַּמְּדִינוֹת הַחֲזָקוֹת בְּיוֹתֵר וְאַף בְּאַרְצוֹת הַבְּרִית שֶׁבְּאָמֵרִיקָה. מָה שֶׁבִּשְׁאַר הָאֲרָצוֹת עוֹשָׂה הַמֶּמְשָׁלָה צָרִיךְ אֶצְלֵנוּ לַעֲשׂוֹת הַיִּשּׁוּב הַמְּאֻוֽרְגָּן.
סִכּוּיִים שׁוֹנִים לַעֲבוֹדָה וְלַהֲטָבַת הַמַּצָּב יֶשְׁנָם לְפָנֵינוּ. תַּפְקִידֵנוּ לִדְאֹג לִתְקוּפַת מַעֲבָר. יֵשׁ לְזֶה עֵרֶךְ מוּסָרִי וּמַעֲשִׂי כְּאֶחָד. יֵשׁ לְהַחֲזִיר לַגּוֹלָה הָעִבְרִית אֶת הָאֱמוּנָה בָּאָרֶץ וּבִיסוֹדוֹת מִפְעָלֵנוּ בָּהּ.
בִּסְכוּמִים לֹא גְּדוֹלִים בְּעֵרֶךְ אֶפְשָׁר לְהַגִּיעַ לִפְעֻוֽלּוֹת חֲשׁוּבוֹת.
בְּטוּחִים אָנוּ שֶׁלְּכׇל יִשְׂרָאֵל מִתּוֹשְׁבֵי חֵיפָה יִהְיֶה חֵלֶק בְּקֶרֶן זוֹ.
צֹרֶךְ הַשָּׁעָה הוּא, חוֹבַת גַּבְרָא וּמִי לֹא יְמַלְּאֶנָּה!
סִיוָן תרצ'א
מוֹדָעָה
מִשְׂרְדֵי וַעַד הַקְּהִלָּה יִהְיוּ סְגוּרִים בְּיוֹם שִׁשִּׁי כ"ד אֲדָר ב' 29.3.35 לְרֶגֶל הַעֲבָרָתָם לְדִירָה חֲדָשָׁה בְּמֶרְכַּז מִסְחָרִי הֶחָדָשׁ רְחוֹב שְׂדֵרוֹת חֵיפָה בֵּית קֶנִיגְשְׁטֵין (ע"י בי"מס גְּלִיקְמָן)
דְּפוּס א. מַרְכּוּס, חֵיפָה.
לַיִּיֽשּׁוּב הָעִבְרִי בְּחֵיפָה!
בְּהֶתְאֵם לְהַחְלָטַת הַוַּעַד הַלְּאֻוֽמִּי יִשְׁבֹּוֽת הַיִּיֽשּׁוּב בְּכׇל הָאָרֶץ הַיּוֹם, יוֹם שֵׁנִי, כ"ז בִּשְׁבָט תש"ז (17.2.47) מִשָּׁעָה 10 עַד 11 לפנה"צ: מִמְּלָאכָה, מִסְחָר, תַּעֲשִׂיָּה וְתַחְבּוּרָה עִירוֹנִית לְאוֹת מְחָאָה נֶגֶד הַפְּעֻוֽלָּה הַזֵּידוֹנִית שֶׁל גֵּיֽרוּשׁ אַחֵינוּ הַמַּעְפִּילִים שֶׁהִגִּיעוּ אֶמֶשׁ אַחֲרֵי סֵבֶל רַב לְחוֹפֵי הַמּוֹלֶדֶת.
הַיִּשּׁוּב הָעִבְרִי בְּחֵיפָה מִתְבַּקֵּשׁ לִשְׁמֹוֽר בְּקַפְּדָנוּת עַל מִלּוּי הַהוֹרָאוֹת הָאֵלּוּ.
בְּשׁוּם גְּזֵרוֹת לֹא יַפְחִידוּנוּ! הַמַּעְפִּילִים יַעְפִּילוּ!
 וַעַד הַקְּהִלָּה, חֵיפָה
הוֹדָעָה מִוַּעֲדַת הַמַּצָּב
א) הַסְדָּרַת חֲלֻוֽקַּת הַנֵּפְט
בִּכְדֵי לִמְנֹוֽעַ הִתְקַהֲלוּיוֹת וַעֲמִידָה בַּתּוֹר ע"י עֲגָלוֹת שֶׁל מוֹבִילֵי נֵפְט וּכְמוֹ-כֵן לְהַבְטִיחַ חֲלֻוֽקָּה מְסֻוֽדֶּרֶת שֶׁל הַנֵּפְט בַּאֲזוֹרֵי הֲדַר-הַכַּרְמֶל, הֶחֱלִיטָה וַעֲדַת הַמַּצָּב שֶׁהָחֵל מִ-27.1.48 (יוֹם שְׁלִישִׁי) יְחֻוֽלַּק הַנֵּפְט יָשָׁר לְדִירַת הַצַּרְכָן וְהַחֲלֻוֽקָּה תֵּעָשֶׂה לְפִי רְחוֹבוֹת וְגוּשֵׁי בָּתִּים מִבַּיִת לְבַיִת.
עַל מְחַלֵּק הַנֵּפְט הֻוֽטַּל אִסּוּר מֻוֽחְלָט לִמְכֹּוֽר נֵפְט ע"י הָעֲגָלָה בָּרְחוֹב וּבְכַמּוּת הָעוֹלָה עַל פַּח נֵפְט לְכׇל מִשְׁפָּחָה. הַצִּבּוּר מִתְבַּקֵּשׁ לָבֹא לְעֶזְרַת מְחַלְּקֵי הַנֵּפְט בִּשְׁמִירָה עַל הַסִּדּוּר שֶׁנִּקְבַּע.
ב) אֲזוֹרֵי הַחֲלֻוֽקָּה.
1. אֵזוֹר מס' 1 - רח' גְּאֻוֽלָּה, בֶּן-זַכַּאי, יַבְנֶה ושכ' הַמַּעְיָן. 2. אֵזוֹר מס' 2 - רח' תָּבוֹר, חֶרְמוֹן, שִׁלֹוֽחַ זְבוּלוּן, בְּצַלְאֵל, גִּלְעָד, אַרְנוֹן, הֵרְצְל (מִבֵּית הַתַּעֲשִׂיָּה עַד בִּיל"וּ), בֵּיתָר, בַּר-כּוֹכְבָא. 3. אֵזוֹר מס' 3 - רח' בַּר-גִּיּוֹרָא, כִּנֶּרֶת, הָס, הַפּוֹעֵל, הַחַשְׁמוֹנָאִים. 4. אֵזוֹר מס' 4 - רח' יל"ג, לוּנְץ, סִירְקִין, שַׁפִּירָא, רח' בֵּית הַמִּשְׁפָּט, הַנְּבִיאִים, הֶחָלוּץ (מִשְּׁמַרְיָהוּ לֵוִין עַד נְבִיאִים), יוֹאֵל, יוֹנָה, שְׁמַרְיָהוּ לֵוִין (עַד בֵּית הַמִּשְׁפָּט). 5. אֵזוֹר מס' 5 - רח' בַּרְזִיֽלַּי, שׁוֹמֵר, סוֹקוֹלוֹב, הֶחָלוּץ (מִיְּחִיאֵל עַד שַׁפִּירָא) 6. אֵזוֹר מס' 6 - רח' יְרוּשָׁלַיִם, פֶּבְזְנֶר, הַגִּדֵּם, תֵּל-חַי, מַסָּדָה (עַד רח' שְׁמוּאֵל), אוּשָׁה, בַּלְפוּר, חַיִּים (מִיְּרוּשָׁלַיִם עַד הַסּוֹף), יְהוֹשֻׁעַ, מַלְצֵ'ט מְנַחֵם. 7. אֵזוֹר מס' 7 - רח' הֵרְצְל (מִבִּילוּ עַד רח' הַנְּבִיאִים), הֶחָלוּץ (מִשַּׁפִּירָא עַד שְׁמַרְיָהוּ לֵוִין), נוֹרְדָּאוּ, אַרְלוֹזוֹרוֹב (עַד תָּבוֹר), רח' סֵיֽר אוֹלִיפַנְט, בְּיָאלִיק, בֶּרוֹלְד, חַיִּים (מֵהֵרְצְל עַד יְרוּשָׁלַיִם), ד"ר יָפֶה. 8. אֵזוֹר מס' 8 - רח' יל"ג, בַּרְזִיֽלַּי (רַק בָּתִּים מְשֻׁוֽתָּפִים), הֶחָלוּץ (פִּנַּת סוֹקוֹלוֹב עַד יְחִיאֵל), בִּילוּ, יְחִיאֵל, הַקִּישׁוֹן. 9. אֵזוֹר מס' 9 - רח' בֶּן-יְהוּדָה, הַגָּאִי, בֶּן-שֶׁמֶן, הַשָּׁלוֹם, גִּדְעוֹן, שְׁמַרְיָה לֵוִין (מְהַתֶּכְנִיּוֹן עַד הֶחָלוּץ), אִבְּן-עֶזְרָא, טְבֶרְיָה, הֶרְצְלִיָּה. 10. אֵזוֹר מס' 10 - רח' אַרְלוֹזוֹרוֹב (מִמִּיכָאֵל עַד הַסּוֹף), הִלֵּל, מַסָּדָה, (מרח' שְׁמוּאֵל עַד הַסּוֹף), פְרִישְׁמָן.
כׇּל הָרְחוֹבוֹת שֶׁלֹּא נִכְלְלוּ בָּרְשִׁימָה הַנָּ"ל, יָבוֹא עֲלֵיהֶם סִדּוּר מְיֻוֽחָד.
וַעֲדַת הַמַּצָּב
אֶל הַיִּשּׁוּב הָעִבְרִי בְּחֵיפָה
לִפְנוֹת בֹּוֽקֶר הִגִּיעָה אֳנִיַּת מַעְפִּילִים לְחוֹפֵי הַמּוֹלֶדֶת וּמֶמְשֶׁלֶת סֵפֶר הַלָּבָן זוֹמֶמֶת לְגָרְשָׁם לְנַכֵּר.
לְאוֹת מְחָאָה יִשְׁבֹּוֽת הַיִּשּׁוּב בְּחֵיפָה הַיּוֹם בַּשָּׁעוֹת 7-5 לִפְנוֹת עֶרֶב וְתִפָּסֵק בְּשָׁעוֹת אֵלֶּה כׇּל מְלָאכָה, מִסְחָר וְתַחְבּוּרָה, בָּתֵּי קָפֶה וְשַׁעֲשׁוּעִים
בְּשָׁעָה 5.30 יִתְכַּנֵּס הַצִּבּוּר לַאֲסֵפַת מְחָאָה פֻּוֽמְבִּית בָּאַמְפִיתֵיֽאַטְרוֹן
י"ט בִּשְׁבָט תש"ז 9.2.47
אֶל הַיִּשּׁוּב בְּחֵיפָה!
הֱיוֹת וּמִדֵּי פַּעַם בְּפַעַם נְפוֹצוֹת שְׁמוּעוֹת שֶׁאֵין לָהֶן שַׁחַר, הָעֲלוּלוֹת לְעוֹרֵר מְבוּכָה וְלִפְגֹּוֽעַ קָשֶׁה בַּמַּהֲלָךְ הַתַּקִּין שֶׁל הַחַיִּים שֶׁלָּנוּ, פּוֹנִים אָנוּ בְּזֶה לְכׇל אֶחָד מִבְּנֵי הַיִּשּׁוּב:
לֹא לְהִתָּפֵס לְבֶהָלוֹת שָׁוְא וְלִשְׁמֹוֽר עַל הַשֶּׁקֶט וְהַסֵּדֶר לְהַמְשִׁיךְ בַּעֲבוֹדָתוֹ הָרְגִילָה וְלֹא לַעֲזֹוֽב אֶת מְקוֹם מְגוּרוֹ.
בִּמְיֻוֽחָד מְחַיֶּיֽבֶת הַשָּׁעָה לֹא לְהִגָּרֵר אַחֲרֵי כׇּל פְּרוֹבוֹקַצְיָה שֶׁהִיא וּלְהִמָּנַע מִכׇּל מַעֲשֶׂה הֶעָלוּל לִגְרֹוֽם לְתַקָּלוֹת.
מוֹסְדוֹת הַיִּשּׁוּב בְּחֵיפָה עוֹמְדִים עַל הַמִּשְׁמָר וְעֵרִים לְכׇל הַמִּתְרַחֵשׁ בָּעִיר וּבִסְבִיבָתָהּ.
י"ח בְּכִסְלֵו תש"ח
לִיהוּדֵי חֵיפָה!
חֻוֽמְרַת הַמַּצָּב מְחַיֶּיֽבֶת אוֹתָנוּ לִדְאֹוֽג בְּאֹוֽפֶן מְיֻוֽחָד לְקִיּוּם מוֹסְדוֹתֵינוּ וּלְסַפֵּק אֶת הַצְּרָכִים הַחִיּוּנִיִּים בְּיוֹתֵר שֶׁל קְהִלָּתֵנוּ. תַּשְׁלוּם מִסֵּי הַקְּהִלָּה בְּמוֹעֲדוֹ יְאַפְשֵׁר לָנוּ לְהִתְגַּבֵּר עַל קְשִׁי הַשָּׁעָה.
לָכֵן פּוֹנִים אָנוּ אֶל תּוֹשָׁבֵי עִירֵנוּ בְּבַקָּשָׁה נִמְרֶצֶת: סַדְּרוּ אֶת תַּשְׁלוּם מִסֵּיכֶם הַמַּגִּיעִים עַד סוֹף הַשָּׁנָה 31.3.48 בְּמֶשֶׁךְ חֹוֽדֶשׁ דֵּצֶמְבֶּר זֶה! אַפְשְׁרוּ לָנוּ לְמַלֵּא אֶת חוֹבָתֵנוּ שֶׁהִטַּלְתֶּם עָלֵינוּ. בַּל תְּחַכּוּ לְגוֹבִים, הַכְנִיסוּ אֶת תַּשְׁלוּמֵיכֶם לְ: סְנִיף וַעַד הַקְּהִלָּה בַּמִּפְרָץ, קִרְיַת חַשְׁמַל כְּנִיסָה ב'. מַחְלֶקֶת הַמִּסִּים רח' הֵרְצְל 34, בַּשָּׁעוֹת 8-1 לפנה"צ 3-6 אחה"צ. סְנִיף וַעַד הַקְּהִלָּה בָּעִיר, רח' הַמֶּלֶךְ ג'וֹרְג' 48, בַּשָּׁעוֹת 8-1 לפנה"צ 3-6 אחה"צ. וּלְכׇל הַבַּנְקִים בְּחֵיפָה.
דְּפוּס "אׇמָּנוּת"
הָאִימְפּוֹרְטֵרִים הָעַרְבִים שֶׁל הַבָּקָר מִשְׁתַּמְּשִׁים בַּמַּצָּב שֶׁנּוֹצַר וְרוֹצִים ע"י הַעֲלָאַת מְחִירֵי הַבָּקָר הַחַי לְהִבָּנוֹת עַל חֶשְׁבּוֹן הַצַּרְכָן הָעִבְרִי.
כְּדֵי לִבְלֹוֽם אֶת הַהִתְפַּתְּחוּת הַזֹּאת, שֶׁהִיא הֲרַת סַכָּנוֹת פּוֹלִיטִיּוֹת וְכַלְכָּלִיּוֹת לַיִּשּׁוּב הָעִבְרִי, הֶחֱלִיטָה וַעֲדַת הַמַּצָּב שֶׁל וַעַד הַקְּהִלָּה לְהַטִּיל עַל הַצִּבּוּר, כִּי יִנָּזֵר מֵאֲכִילַת בְּשַׂר בָּקָר וְכֶבֶשׂ עַד לְהוֹרָאָה חֲדָשָׁה.
זֶהוּ צַו הַשָּׁעָה, כְּדֵי לְהַרְאוֹת שֶׁאֵין הַיִּשּׁוּב מֻוֽפְקָר לְתַעֲלוּלֵי הַמִּסְחָר הָעַרְבִי.
ו' טֵבֵת תש"ח
חֵיפָה
ב"ה
לְפִי הוֹרָאַת הָרַבָּנוּת הָרָאשִׁית לְאֶרֶץ יִשְׂרָאֵל הִנְנוּ מוֹדִיעִים, כִּי בְּשַׁבָּת זוֹ הבעל"ט, פָּרָשַׁת וַיֵּשֶׁב, יֵשׁ לֵאמֹוֽר בְּכׇל בָּתֵּי הַכְּנֶסֶת "הַלֵּל שָׁלֵם" בְּלִי בְּרָכָה, וְלָתֵת שֶׁבַח וְהוֹדָיָה לַשּׁוֹכֵן בְּצִיּוֹן, שֶׁהֵעִיר אֶת רֹוֽב גְּדוֹלֵי אֻוֽמּוֹת הָעוֹלָם לְהַכִּיר בְּצִדְקַת דְּרִישָׁתֵנוּ לַהֲקָמַת מְדִינָה יְהוּדִית בְּאַרְצֵנוּ הַקְּדוֹשָׁה.
בְּכׇל בָּתֵּי הַכְּנֶסֶת יִנְאֲמוּ עַל עֵרֶךְ הַשָּׁעָה.
וַה' יַקְשִׁיב לִתְפִלָּתֵנוּ וְעֵינֵינוּ תֶּחֱזֶינָה בְּשׁוּב ה' אֶת שְׁבוּת עַמּוֹ בְּבוֹא לְצִיּוֹן גּוֹאֵל.
כ"א כִּסְלֵו תש"ח
לִפְלִיטֵי הַסְּפָר וְהַשְּׁכוּנוֹת הַמְּעֹוֽרָבוֹת שֶׁל חֵיפָה!
בְּקֶשֶׁר לַשִּׁנּוּי שֶׁחָל בְּמַצָּב הַבִּטָּחוֹן בְּחֵיפָה - אֵין עוֹד כׇּל הַצְדָּקָה כִּי תּוֹשָׁבֵי הַסְּפָר וְהַשְּׁכוּנוֹת הַמְּעֹוֽרָבוֹת יַמְשִׁיכוּ לָשֶׁבֶת מִחוּץ לִמְקוֹמוֹת מְגוּרֵיהֶם הַקּוֹדְמִים - עַל כֵּן אֲנִי מְצַוֶּה:
עַל כׇּל הַפְּלִיטִים לָשׁוּב מִיָּד לְדִירוֹתֵיהֶם הַקְּבוּעוֹת בָּהֶן הִתְגּוֹרְרוּ עַד לְיוֹם 29.11.47.
הַזְּקוּקִים לְעֶזְרָה בְּהַעֲבָרָה לִמְקוֹמוֹתֵיהֶם יִפְנוּ לְלִשְׁכַּת הַפְּלִיטִים שֶׁל וַעֲדַת הַמַּצָּב.
ט"ז נִיסָן תש"ח 26.4.48
חֵיפָה
בְּתֹוֽקֶף הַסַּמְכוּיוֹת הַמְּסוּרוֹת בִּסְעִיף 4 שֶׁל הַתַּקָּנָה לְהַבְטָחַת פִּקּוּחַ עַל מִצְרָכִים חִיּוּנִיִּים נִיֽתָּן בָּזֶה ע"י הַמַּחְלָקָה הַכַּלְכָּלִית שֶׁל וַעֲדַת הַמַּצָּב שֶׁעַל יַד וַעַד הַקְּהִלָּה הָעִבְרִית בְּחֵיפָה הַצַּו דִּלְקַמָּן:
1. הַצַּו הַזֶּה יִקָּרֵא "צַו לִשְׁמִירָה עַל מִצְרָכִים חִיּוּנִיִּים בִּתְחוּמֵי חֵיפָה רַבָּתִי".
2. אָסוּר לִמְכֹּוֽר אוֹ לְהַעֲבִיר מִצְרָכִים חִיּוּנִיִּים מִתְּחוּמֵי חֵיפָה רַבָּתִי לְכׇל מָקוֹם אַחֵר בְּאֶרֶץ יִשְׂרָאֵל אוֹ מִחוּץ לְאֶרֶץ יִשְׂרָאֵל בְּלִי רִשָּׁיוֹן בִּכְתָב מֵאֵת הַמַּחְלָקָה הַכַּלְכָּלִית שֶׁל וַעֲדַת הַמַּצָּב שע"י וַעַד הַקְּהִלָּה הָעִבְרִית בְּחֵיפָה. חֵיפָה רַבָּתִי פֵּרוּשָׁהּ הַשֶּׁטַח שֶׁל בִּנְיַן עָרִים שֶׁל חֵיפָה וְהַשֶּׁטַח שֶׁל בִּנְיַן עָרִים שֶׁל הַמּוֹעָצָה הַמְּקוֹמִית כְּפַר אָתָא.
3. כׇּל אָדָם שֶׁלִּרְשׁוּתוֹ חֶזְקָתוֹ אוֹ פִּקּוּחוֹ נִמְצָא כׇּל מִצְרָךְ חִיּוּנִי וְשֶׁהִגִּיעַ אֵלָיו מִכׇּל מָקוֹם אַחֵר מִחוּץ לִתְחוּמֵי חֵיפָה רַבָּתִי הֵן אִם מָקוֹם זֶה בָּאָרֶץ אוֹ מִחוּץ לְאֶרֶץ יִשְׂרָאֵל חַיָּיֽב לְהוֹדִיעַ מִיָּד אַחֲרֵי שֶׁמִּצְרָךְ כָּזֶה הִגִּיעַ לְחֶזְקָתוֹ, פִּקּוּחוֹ אוֹ רְשׁוּתוֹ בִּכְתָב לַמַּחְלָקָה הַכַּלְכָּלִית שֶׁל וַעֲדַת הַמַּצָּב שע"י וַעַד הַקְּהִלָּה הָעִבְרִית בְּחֵיפָה אֶת הַפְּרָטִים הַבָּאִים. א) כַּמּוּת הַמִּצְרָךְ הַחִיּוּנִי וְהַמָּקוֹר מִמֶּנּוּ הִגִּיעַ אֵלָיו הַמִּצְרָךְ. ב) מְחִיר הַקְּנִיָּה וְכׇל הַהוֹצָאוֹת שֶׁהוּצְאוּ עַל יָדוֹ בְּקֶשֶׁר עִם הַמִּצְרָךְ הַחִיּוּנִי. ג) מְחִיר הַמִּמְכָּר הַמֻּוֽצָּע עַל יָדוֹ.
4. מְחִיר הַמִּמְכָּר שֶׁל הַמִּצְרָכִים הַחִיּוּנִיִּים הָאֵלֶּה יִקָּבַע ע"י הַמַּחְלָקָה הַכַּלְכָּלִית שֶׁל וַעֲדַת הַמַּצָּב שע"י וַעַד הַקְּהִלָּה הָעִבְרִית בְּחֵיפָה. אָסוּר לְכׇל אָדָם לִמְכֹּוֽר כׇּל מִצְרָךְ חִיּוּנִי כָּזֶה לִפְנֵי שֶׁמְּחִירוֹ נִקְבַּע כַּנָּ"ל וּבִמְחִיר הָעוֹלֶה עַל הַמְּחִיר שֶׁנִּקְבַּע אֶלָּא אִם הַמַּחְלָקָה הַכַּלְכָּלִית שֶׁל וַעֲדַת הַמַּצָּב שע"י וַעַד הַקְּהִלָּה הָעִבְרִית בְּחֵיפָה נִמְנְעָה לִקְבֹּוֽעַ מְחִיר כַּנָּ"ל בְּמֶשֶׁךְ 3 יָמִים מֵהַיּוֹם בּוֹ קִבְּלָה אֶת כׇּל הָאִינְפוֹרְמַצְיָה הַקְּבוּעָה בִּסְעִיף 3 דִּלְעֵיל, אוֹ כׇּל אִינְפוֹרְמַצְיָה נוֹסֶפֶת שֶׁתִּדָּרֵשׁ מֵאֵת הָאָדָם שֶׁבְּחֶזְקָתוֹ, רְשׁוּתוֹ אוֹ פִּקּוּחוֹ נִמְצָא הַמִּצְרָךְ הַנָּ"ל. אָסוּר לְכׇל אָדָם לִמְכֹּוֽר אֶת הַמִּצְרָכִים הַחִיּוּנִיִּים הָאֵלֶּה בִּמְכִירָה אַחַת אוֹ בְּמֶשֶׁךְ זְמַן קָצוּב, הֵן בַּמִּסְחָר הַסִּיטוֹנִי וְהֵן בַּמִּסְחָר הַקִּמְעוֹנִי, אֶלָּא בַּתְּנָאִים שֶׁיִּקָּבְעוּ מִדֵּי פַּעַם לְפַעַם ע"י הַמַּחְלָקָה הַכַּלְכָּלִית שֶׁל וַעֲדַת הַמַּצָּב שע"י וַעַד הַקְּהִלָּה הָעִבְרִית בְּחֵיפָה, אִם יִקָּבְעוּ.
5. כׇּל אָדָם הָעוֹבֵר עַל הוֹרָאוֹת צַו זֶה יִהְיֶה צָפוּי לָעֳנָשִׁים הַקְּבוּעִים בַּתַּקָּנוֹת לִמְנִיעַת סַפְסָרוּת מס' 3 אוֹ כׇּל תַּקָּנוֹת אֲחֵרוֹת אֲשֶׁר תָּבוֹאנָה בִּמְקוֹמָן.
6. צַו זֶה יִכָּנֵס לְתׇקְפּוֹ בְּיוֹם 11.4.1948.
 וַעֲדַת הַמַּצָּב שע"י וַעַד הַקְּהִלָּה הָעִבְרִית בְּחֵיפָה הַמַּחְלָקָה הַכַּלְכָּלִית
1. צַו זֶה יִקָּרֵא "צַו לְהַבְטָחַת חֲלֻוֽקָּה צוֹדֶקֶת שֶׁל נֵפְט".
2. כׇּל מְחַלֵּק נֵפְט יְחַלֵּק אֶת הַנֵּפְט אַךְ וְרַק לְפִי סִדּוּר בִּכְתָב מִוַּעֲדַת הַמַּצָּב וְאָסוּר לוֹ לִמְכֹּוֽר נֵפְט בְּכׇל אֵזוֹר אוֹ מָקוֹם אַחֵר. אָסוּר לְכׇל אָדָם לִקְנוֹת נֵפְט מִחוּץ לָאֵזוֹר אֲשֶׁר בּוֹ הוּא גָּר.
3. אָסוּר לִמְכֹּוֽר אוֹ לִקְנוֹת נֵפְט בָּרְחוֹב אוֹ עַל יַד הָעֲגָלָה (פְּרָט לְפִי תְּעוּדַת אִשּׁוּר מִוַּעֲדַת הַמַּצָּב). כׇּל מְחַלֵּק נֵפְט מְחֻוֽיָּב לְהַמְצִיא אֶת הַנֵּפְט לְבֵיתוֹ שֶׁל הַצַּרְכָן. מְחִיר הַנֵּפְט נִקְבַּע ע"י וַעֲדַת הַמַּצָּב מִזְּמַן לִזְמַן וְכוֹלֵל אֶת הַתַּשְׁלוּם לַמְּחַלֵּק בְּעַד הֲבָאַת הַנֵּפְט לְבֵית הַצַּרְכָן.
4. אָסוּר לִמְחַלֵּק נֵפְט לְסַפֵּק לְמִשְׁפָּחָה אַחַת יוֹתֵר מֵאֲשֶׁר פַּח אֶחָד שֶׁל נֵפְט בְּהַקָּפָה אַחַת שֶׁל הָאֵזוֹר הַמְּיֹוֽעָד לוֹ, וְאָסוּר לְכׇל אָדָם לִקְנוֹת נֵפְט בְּכַמּוּת הָעוֹלָה עַל זוֹ שֶׁנִּקְבְּעָה בִּסְעִיף זֶה.
5. מֵחוֹבָתוֹ שֶׁל כׇּל מְחַלֵּק נֵפְט בְּכׇל הַקָּפָה אַחַת שֶׁל הָאֵזוֹר הַמְּיֹוֽעָד לוֹ לְסַפֵּק נֵפְט לְכׇל הַצַּרְכָנִים שֶׁבַּאֲזוֹרוֹ.
6. אָסוּר לִמְחַלֵּק נֵפְט לִדְרֹוֽשׁ אוֹ לְקַבֵּל מְחִיר יוֹתֵר גָּבוֹהַּ מֵאֲשֶׁר נִקְבַּע ע"י וַעֲדַת הַמַּצָּב בְּעַד פַּח נֵפְט אוֹ כׇּל סְכוּם יַחֲסִי בְּעַד חֵלֶק שֶׁל פַּח נֵפְט.
7. כׇּל אָדָם הָעוֹבֵר עֲבֵיֽרָה עַל הוֹרָאוֹת צַו זֶה, יִהְיֶה עָלוּל לְהֵעָנֵשׁ ע"י הַוַּעֲדָה הַמְּיֻוֽחֶדֶת לְמִלְחָמָה בַּסַּפְסָרוּת.
8. תְּהֵא זוֹ הֲגַנָּה טוֹבָה לַנֶּאֱשָׁם עַל עֲבֵיֽרָה לְפִי צַו זֶה אִם יוֹכִיחַ כִּי עָשָׂה אֶת הַמַּעֲשֶׂה אֲשֶׁר בְּיַחַס אֵלָיו הוּא נֶאֱשַׁם עַל פִּי הוֹרָאָה, דְּרִישָׁה, פְּקֻוֽדָּה אוֹ צַו שֶׁל כׇּל מוֹסָד מֻוֽסְמָךְ כְּפִי שֶׁהֻוֽגְדַּר לְתַקָּנַת הַפִּיֽקּוּחַ שֶׁל מִצְרָכִים חִיּוּנִיִּים.
9. צַו זֶה בָּא לְהוֹסִיף וְלֹא לִגְרֹוֽעַ מִכׇּל חֹוֽק הַנִּמְצָא בְּתׇקְפּוֹ בְּיַחַס לְהַסְפָּקַת נֵפְט.
כו' אֲדָר א' תש"ח (7.3.48)
לִפְלִיטֵי חֵיפָה!
הַבִּטָּחוֹן בְּכׇל רַחֲבֵי הָעִיר הוּקַם עַל כַּנּוֹ - עָלֵינוּ לַחֲזֹוֽר לְחַיִּים תַּקִּינִים.
פְּלִיטֵי חֵיפָה חַיָּיֽבִים לָשׁוּב מִיָּד אִישׁ אִישׁ לְדִירָתוֹ הַקּוֹדֶמֶת וְכׇל הַזָּקוּק לְעֶזְרָה בְּקֶשֶׁר לַהַעֲבָרָה יִפְנֶה לְלִשְׁכַּת הַפְּלִיטִים רְחוֹב אַרְלוֹזוֹרוֹב א3 (קוֹמַת קַרְקַע)
ט"ז נִיסָן תש"ח 26.4.48
חֵיפָה
א. נִתְפַּרְסֵם בָּעִתּוֹנוּת שֶׁמְּבִיאִים לא"י בָּשָׂר קָפוּא מִחוּץ-לָאָרֶץ וְשֶׁמְּחַלְּקִים בַּחֲנוּיוֹת, בָּשָׂר מְשֻׁוֽמָּר בְּקֻוֽפְסָאוֹת בְּלִי הֶכְשֵׁר מבי"ד מֻוֽסְמָךְ, לְשֵׁם מְכִירָה לַצַּרְכָנִים. מֵחוֹבָתֵנוּ לְהוֹדִיעַ בְּרַבִּים שֶׁבָּשָׂר זֶה הוּא נְבֵלָה וּטְרֵפָה. הַחֶנְוָנִים מֻוֽזְהָרִים בָּזֶה לֹא לְקַבֵּל אֶת הַבָּשָׂר הַנָּ"ל לִמְכִירָה בִּכְדֵי שֶׁלֹּא לְהַכְשִׁיל אֶת הָרַבִּים, כמו"כ אָסוּר לַצַּרְכָנִים לִקְנוֹת אֶת הַבָּשָׂר הַנָּ"ל.
ב. אָנוּ מַזְהִירִים אֶת הַצִּבּוּר לְהִזְדָּרֵז וּלְקַבֵּל אֶת הַמַּצּוֹת לְפֶסַח אֵצֶל הַחֶנְוָנִי שֶׁהוּא קָשׁוּר אֵלָיו בְּכַרְטִיס הַסֻּוֽכָּר מִיָּד וְלֹא יְאֻוֽחַר מִיּוֹם ט"ו אֲדָר ב' 26.3.48 וְלֹא לְהִשְׁתַּמֵּשׁ בָּהֶן לִפְנֵי הַפֶּסַח, כִּי מַצּוֹת אֲחֵרוֹת לְפֶסַח לֹא תִּהְיֶינָה.
כ"ו אֲדָר א' תש"ח
ב"ה
לְפִי דְּרִישַׁת מְפַקֵּד הַבִּטָּחוֹן הוֹצֵאנוּ הֶיֽתֵּר לְשַׁבָּת קֹוֽדֶשׁ י"ג אִיֽיָּר לַעֲבוֹדַת הַבִּצּוּרִים מִטַּעַם פִּקּוּחַ נֶפֶשׁ.
אוּלָם לְדַאֲבוֹנֵנוּ נוֹכַחְנוּ לָדַעַת, שֶׁאֲנָשִׁים בִּלְתִּי אַחְרָאִיִּים הִשְׁתַּמְּשׁוּ בִּשְׁמֵנוּ לְסַדֵּר בְּיוֹם הַשַּׁבָּת הַזֶּה גַּם עֲבוֹדוֹת שֶׁאֵינָן קְשׁוּרוֹת בְּפִקּוּחַ נֶפֶשׁ, כְּמוֹ: הֲרָקַת אַשְׁפָּה, חֲלֻוֽקַּת הַקֶּרַח בַּבָּתִּים, עֲבוֹדוֹת בַּמִּשְׂרָדִים וּבַמַּחְסָנִים, וַאֲפִיֽלּוּ בְּבָתֵּי מְלָאכָה עָבְדוּ לְשֵׁם בֶּצַע כֶּסֶף וְהַכֹּל בַּאֲמַתְלָא: הָרַבָּנִים הִתִּירוּ
אָנוּ מוֹחִים נִמְרָצוֹת נֶגֶד הַסִּלּוּף בְּהוֹרָאוֹתֵנוּ וְשִׁמּוּשׁ לְרָעָה בִּשְׁמֵנוּ, וּמוֹדִיעִים שֶׁכׇּל הָעֲבוֹדוֹת הַלָּלוּ אֲסוּרוֹת בְּשַׁבָּת בְּהֶחְלֵט.
הַהֶיֽתֵּר נִיֽתָּן כָּאָמוּר לְפִי דְּרִישַׁת מְפַקֵּד הַבִּטָּחוֹן רַק לַעֲבוֹדוֹת הַבִּצּוּרִים וְרַק לְשַׁבָּת פ' בְּהַר - י"ג אִיֽיָּר.
בַּאֲשֶׁר לְהֶכְרֵחַ עֲבוֹדַת הַבִּצּוּרִים בְּשַׁבָּת הַבָּאָה אָנוּ מְבָרְרִים אֶת הַמַּצָּב וּבְאִם יְבֹוֽרַר שֶׁלְּפִי דִּין תּוֹרָה יֵשׁ לְהַמְשִׁיכָן חָלִילָה גַּם בְּשַׁבָּת, נוֹדִיעַ עַל כָּךְ בְּמוֹדָעוֹת מְיֻוֽחָדוֹת.
אָנוּ דּוֹרְשִׁים מֵהַמּוֹסָדוֹת הַיִּשּׁוּבִיִּים לֶאֱחֹוֽז בְּאֶמְצָעִים נֶגֶד הַהוֹפָעוֹת הַלָּלוּ הַהוֹרְסִים אֶת הַצִּבְיוֹן הַיְּהוּדִי, לְמַעַן מְנוֹעַ הִשָּׁנוּת הַשַּׁעֲרוּרִיָּה הַזֹּאת, וּבִזְכוּת שְׁמִירַת שַׁבָּת קׇדְשֵׁנוּ נִזְכֶּה בִּמְהֵרָה תְּשׁוּעַת עוֹלָמִים.
י"ד אִיֽיָּר תש"ח
חֵיפָה
אָנוּ מוֹדִיעִים עַל הָרֶצַח הַמְּתֹוֽעָב שֶׁל רוֹלְף זִיטְלְבָּאךְ יְהוּדָה לֵיאוֹ עַזְרִיאֵל אָלֵכְּס קַרְל הַיין אֵרְנְסְט וִילְדֶּה שִׁמְעוֹן נַיְיֽפֶלְד בֵּרְל שְׁנַיְיֽדֶּר נָתָן שַׁיְיֽנֶר הי"ד אֲשֶׁר נָפְלוּ חָלָל בְּיָדַיִם טְמֵאוֹת
הַהַלְוָיָה תֵּצֵא בְּיוֹם חֲמִישִׁי, ד' בִּשְׁבָט תש"ח (15.1.48) בְּשָׁעָה 1 מִבֵּית הַחוֹלִים "רוֹטְשִׁילְד"
הַקָּהָל מִתְבַּקֵּשׁ לַחֲלֹק לַקְּדוֹשִׁים אֶת הַכָּבוֹד הָאַחֲרוֹן
 וַעַד הַקְּהִלָּה וַעֲדַת הַמַּצָּב
הוֹדָעָה
בָּזֶה אָנוּ מוֹדִיעִים לַצִּבּוּר שֶׁסֻּוֽדַּר הֶסְכֵּם בֵּין הַקְּהִלָּה וּבֵין הָעִירִיָּה בְּחֵיפָה שֶׁלְּפִיו תְּטַפֵּל הָעִירִיָּה בְּכׇל הַשֵּׁיֽרוּתִים הַחִיֽלּוֹנִיִּים, וְהַקְּהִלָּה תְּטַפֵּל בַּשֵּׁיֽרוּתִים הַדָּתִיִּים.
וְהוֹאִיל וּלְפִי הַהוֹרָאוֹת שֶׁל שָׂרֵי הַמֶּמְשָׁלָה יֵשׁ לְהַמְשִׁיךְ אֶת גְּבִיַּת מִסֵּי כְּנֶסֶת יִשְׂרָאֵל לְצׇרְכֵי מִלּוּי כׇּל הַתַּפְקִידִים שֶׁהֻוֽטְּלוּ עַל הַקְּהִלּוֹת, הָעִירִיּוֹת הָעִבְרִיּוֹת וְהַמּוֹעָצוֹת הַמְּקוֹמִיּוֹת, לְפִי תַּקָּנוֹת כְּנֶסֶת יִשְׂרָאֵל, וְהֵן: בְּרִיאוּת, חִנּוּךְ, עֶזְרָה סוֹצְיָאלִית וְצׇרְכֵי דָּת - עַד שִׁיֽנּוּי הַחֹוֽק.
וְהוֹאִיל וּלְפִי הַהֶסְכֵּם הַנָּ"ל, יִמָּסְרוּ כׇּל הַמִּסִּים לָעִירִיָּה, בִּשְׁבִיל הַשֵּׁיֽרוּתִים הַחִיֽלּוֹנִיִּים, בְּנִכּוּי חֵלֶק מֵהֶם לְצׇרְכֵי הַשֵּׁרוּתִים הַדָּתִיִּים - נִדְרָשׁ הַצִּבּוּר לְשַׁלֵּם לַקְּהִלָּה אֶת הַמִּסִּים הַמַּגִּיעִים מֵהֶם עַד לְ-31.12.1948 וּכְמוֹ כֵן אֶת הַמַּס הַשּׁוֹטֵף בְּעַד שְׁלֹוֽשֶׁת הֶחֳוֽדָשִׁים: יָנוּאָר-פֶבְּרוּאָר-מֵרְץ שָׁנָה זוֹ בְּלִי כׇּל דִּחוּי.
כ"ג שְׁבָט תש"ט. 22.2.49
ש. לֵוִי
מ. ג. לֵוִין
ב"ה
הַשַּׁעֲרוּרִיָּה בַּהֲפָצַת הָאָרֶץ בִּנְבֵלָה וּטְרֵפָה וְאִי דַּאֲגַת הַמֶּמְשָׁלָה לְאַסְפָּקַת בָּשָׂר כָּשֵׁר לִמְדִינַת יִשְׂרָאֵל עָבְרָה כׇּל גְּבוּל, וְשֶׁפֵּרוּשָׁהּ הַרְעָבַת הָאֻוֽכְלוּסִיָּה הַשּׁוֹמֶרֶת אֱמוּנִים לְקׇדְשֵׁי יִשְׂרָאֵל.
הַצִּבּוּר מֻוֽזְמָן לַאֲסֵפַת מְחָאָה שֶׁתִּתְקַיֵּיֽם בְּיוֹם שַׁבַּת קֹוֽדֶשׁ פ' תּוֹלְדוֹת, ב' כִּסְלֵו תש"ט בְּשָׁעָה 3 אחה"צ בְּבֵית הַכְּנֶסֶת הַמֶּרְכָּזִי (רח' גִּלְעָד) לָתֵת בִּטּוּי נִמְרָץ לְמֶחָאָתוֹ וְלִדְרִישָׁתוֹ לְהָסִיר אֶת נֶגַע הַטְּרֵפָה מֵאַרְצֵנוּ וּלְסַפֵּק בָּשָׂר כָּשֵׁר לַמְּדִינָה.
וְהָיָה מַחֲנֵנוּ וְשֻׁוֽלְחָנֵנוּ טָהוֹר.
א' כִּסְלֵו תש"ט
ב"ה
לִיהוּדֵי חֵיפָה!
חוֹבָה קְדוֹשָׁה עַל כׇּל יְהוּדִי לְהִשְׁתַּתֵּף בַּבְּחִירוֹת הַבָּאוֹת לַאֲסֵפָה הַמְּכוֹנֶנֶת בִּמְדִינָתֵנוּ.
חוֹבָה כְּפוּלָה וּמְכֻוֽפֶּלֶת עַל כׇּל אִישׁ וְאִשָּׁה הַחֲרֵדִים לְגוֹרַל מְדִינָתֵנוּ שֶׁתִּבָּנֶה עַל יְסוֹדוֹת הַתּוֹרָה וְהַמָּסוֹרָה לְהַרְאוֹת עֵרוּת יְתֵרָה בִּשְׁאֵלַת הַהִשְׁתַּתְּפוּת בַּבְּחִירוֹת.
הָאֲסֵפָה הַמְּכוֹנֶנֶת תִּקְבַּע אֶת פַּרְצוּף הַמְּדִינָה, חֻוֽקֶּיהָ וִיסוֹדוֹתֶיהָ - וּבְנַפְשֵׁנוּ הוּא הַדָּבָר.
הַבְטִיחוּ אֶת זְכוּת הִשְׁתַּתְּפוּתְכֶם בַּבְּחִירוֹת. עַל כׇּל אִישׁ וְאִשָּׁה לְהָכִין מִיָּד שְׁתֵּי תְּמוּנוֹת בַּמְּקוֹמוֹת שֶׁפֻּוֽרְסְמוּ בְּמוֹדָעוֹת בָּעִיר, כִּי בְּלִי זֶה לֹא תְּהִי זְכוּת בְּחִירָה.
בַּל יִגָּרֵר חָלִילָה, מִי שֶׁהוּא, אַחֲרֵי הַהֲסָתָה שֶׁל בּוֹזֵי-דָּת לְהִתְנַכֵּר לְצוּר מַחְצַבְתֵּנוּ, ע"י רְשֹׁוֽם בַּשְּׁאֵלוֹן, "בֶּן בְּלִי דָּת".
שִׁמְרוּ עַל כְּבוֹד הָעָם וְעַל הַיְּרֻוֽשָּׁה שֶׁל אֲבוֹתֵינוּ הַקְּדוֹשִׁים וְרִשְׁמוּ בְּגָאוֹן וּבְהַכָּרָה בֶּן דַּת יִשְׂרָאֵל
הִזְדָּרְזוּ לְהִצְטַלֵּם וּלְהַבְטִיחַ זְכוּת בְּחִירָה וְחֵפֶץ ה' בְּיָדֵינוּ יַצְלִיחַ לְכוֹנֵן אֶת מְדִינָתֵנוּ עַל אַדְנֵי הַתּוֹרָה וְהַמָּסוֹרָה בִּנְיַן עֲדֵי-עַד לְעוֹלָם לֹא יִמּוֹט.
א' מַרְחֶשְׁוָן תש"ט
זְכוּת הַהַרְשָׁמָה: 1. לִפְלִיטִים מֻוֽכָּרִים ע"י לִשְׁכַּת הַפְּלִיטִים. 2. לִפְלִיטִים שֶׁשֻּׁוֽכְּנוּ זְמַנִּית בְּבָתֵּי-סֵפֶר שׁוֹנִים, בָּתֵּי-כְּנֶסֶת, מְקוֹמוֹת צִבּוּרִיִּים, מַחֲנוֹת, חַדְרֵי כְּבִיסָה וְכוּ'. 3. הַהַרְשָׁמָה הִיא אִישִׁית.
הַהַרְשָׁמָה תָּחֵל בְּיוֹם שְׁלִישִׁי, 20 בְּאַפְּרִיל וְתִמָּשֵׁךְ עַד 6 בְּמַאי 1948, בַּשָּׁעוֹת 10-12 לפה"צ, 4-6 אחה"צ בִּרְחוֹב אַרְלוֹזוֹרוֹב 3א, קוֹמָה א'.
ו' נִיסָן תש"ח 15.4.48
חֵיפָה
אָנוּ מוֹדִיעִים לַקָּהָל כִּי אֵלֶּה שֶׁלֹּא קִבְּלוּ אֶת מְנַת הַבָּשָׂר הַכָּשֵׁר שֶׁלָּהֶם לְפֶסַח לְפִי תְּלוּשׁ מס' 20 עֲלֵיהֶם לִפְנוֹת הַיּוֹם וּמָחָר לָאִטְלִיזִים: א. אַיְיֽדְלִין רח' סִירְקִין 34 א. בְּיָאלִיסְטוֹק רח' סִירְקִין, בֵּית קֶרְמָן כְּדֵי לְקַבֵּל אֶת מְנָתָם.
י"ח בְּנִיסָן תש"ח 26.4.48
ב"ה
לְפִי הוֹרָאוֹת הַמּוֹסָדוֹת הַיִּשּׁוּבִיִּים הֻוֽפְסְקָה הַשְּׁחִיטָה בְּבָתֵּי הַמִּטְבָּחַיִיֽם הָעִי=רוֹנִיִּים, שֶׁשָּׁמָּה הָיְתָה הַשְׁגָּחָה יְעִילָה עַל הַכַּשְׁרוּת, וּכְתוֹצָאָה מִזֶּה מְצִיפִים אֶת הָעִיר בְּבָשָׂר טְרֵפָה וּנְבֵלָה הַמּוּבָא מֵחוּ"ל, וְגַם בְּבָשָׂר שֶׁנִּשְׁחַט בַּמַּחְתֶּרֶת לְלֹא כׇּל הַשְׁגָּחָה.
אִי לַזֹּאת, בִּכְדֵי לְהָסִיר מִכְשׁוֹל מֵרַבִּים, הִנְנוּ נֶאֱלָצִים לְהוֹדִיעַ לַצִּבּוּר שֶׁאֵין אָנוּ אַחְרָאִים לְכַשְׁרוּת הַבָּשָׂר הַנִּמְכָּר בָּאִטְלִיזִים אוֹ מְקוֹמוֹת אֲחֵרִים, וּכְמוֹ כֵן אָנוּ מְסַלְּקִים אֶת הַשְׁגָּחָתֵנוּ מִבָּתֵּי הָאֹוֽכֶל וּבָתֵּי הַחֲרֹשֶׁת לְנַקְנִיקִים.
מְנַהֲלִים מַשָּׂא וּמַתָּן עִם חֲבָרוֹת שׁוֹנוֹת שֶׁהֵן תְּסַפֵּקְנָה בָּשָׂר כָּשֵׁר מִחוּץ לָאָרֶץ, וְעַל הַצִּבּוּר לְהִזְדַּיֵּיֽן בְּסַבְלָנוּת בְּשִׂים לֵב שֶׁהַשָּׁעָה הִיא שְׁעַת חֵיֽרוּם, וּבְיָמִים טְרוּפִים אֵלֶּה שֶׁהִנְנוּ זְקוּקִים לְרַחֲמֵי שָׁמַיִם בְּיוֹתֵר, יֵשׁ לְהִזָּהֵר מִלְּהִתְגָּאֵל בְּמַאֲכָלוֹת אֲסוּרִים, עַד אֲשֶׁר תִּמָּצֵא הַדֶּרֶךְ לְהַסְדָּרַת כַּשְׁרוּת הַבָּשָׂר.
כ"ג אֲדָר א' תש"ח
ב"ה
שָׁמוֹר אֶת יוֹם הַשַּׁבָּת!
הַמַּצָּב הֶחָמוּר הָעוֹבֵר עַל הַיִּשּׁוּב, וּלְאַחַר בְּגִידַת הַמַּעֲצָמוֹת הָאַדִּירוֹת בְּעַם יִשְׂרָאֵל, וּפְגִיעָתָן הַקָּשָׁה בְּצִפּוֹר נַפְשָׁהּ שֶׁל הָאֻוֽמָּה - הֲקָמַת מְדִינָה יְהוּדִית עַצְמָאִית עַל חֵלֶק מֵאֶרֶץ יִשְׂרָאֵל - מְשַׁמֵּשׁ לָנוּ לֶקַח שֶׁאֵין לָנוּ לְהִשָּׁעֵן אֶלָּא עַל אָבִינוּ שֶׁבַּשָּׁמַיִם.
וְאִם גְּדוֹלֵי הָאֻוֽמּוֹת הֵפֵיֽרוּ אֶת הַבְטָחוֹתֵיהֶם - יִעוּדֵי הַנְּבִיאִים הֵם שְׁרִירִים וְקַיָּיֽמִים, גְּאֻוֽלַּת יִשְׂרָאֵל בֹּא תָּבוֹא בְּעֶזְרַת צוּר יִשְׂרָאֵל וְגוֹאֲלוֹ. מֵחוֹבָתֵנוּ לַעֲשׂוֹת חֶשְׁבּוֹן הַנֶּפֶשׁ, וְלַחֲזֹוֽר בִּתְשׁוּבָה שְׁלֵמָה לְאָבִינוּ שֶׁבַּשָּׁמַיִם, יֵשׁ לְהִתְאַזֵּר עֹוֽז וְלִשְׁמֹוֽר אֶת שַׁבַּת קׇדְשֵׁנוּ שֶׁלֹּא תְּחֻוֽלַּל.
וְדַוְקָא כָּעֵת, שֶׁמֵּיטַב בָּנֵינוּ וּבְנוֹתֵינוּ עוֹמְדִים בְּחֵרוּף נֶפֶשׁ וּבְסַכָּנָה מַתְמֶדֶת בַּהֲגַנָּתָם עַל הָעָם וְהָאָרֶץ, וְשֶׁמִּפְּאַת מַצַּב הַסַּכָּנָה הַתּוֹרָה הִתִּירָה הַרְבֵּה מְלָאכוֹת בְּשַׁבָּת שֶׁיֵּשׁ בָּהֶן מִשּׁוּם פִּקּוּחַ נֶפֶשׁ, יֵשׁ לְדַיֵּק וּלְהִזָּהֵר שֶׁלֹּא לַעֲבֹוֽר עַל הַגְּבוּל הַמֻּוֽתָּר.
עַל הָעוֹמְדִים בַּמַּעֲרָכָה לִשְׁאֹוֽל שְׁאֵלַת חָכָם עַל הַמְּלָאכוֹת שֶׁהֻוֽתְּרוּ בְּשַׁבָּת לְרֶגֶל מַצַּב הַסַּכָּנָה וְהַמְּלָאכוֹת הָאֲסוּרוֹת.
אָנוּ דּוֹרְשִׁים בְּכׇל תֹּוֽקֶף לְהַפְסִיק לַחֲלוּטִין אֶת הַתַּחְבּוּרָה בְּשַׁבָּת בְּמָקוֹם שֶׁאֵין הַנְּסִיעָה הֶכְרֵחִית מִטַּעֲמֵי בִּטָּחוֹן. הִנְנוּ מְגַנִּים בְּכׇל הַחֲרִיפוּת אֶת הַנְּסִיעוֹת בְּשַׁבָּת לֹא לְצׇרְכֵי בִּטָּחוֹן, שֶׁלְּכׇל הַדֵּעוֹת מְחַלְּלִים אֶת הַשַּׁבָּת אַךְ וְרַק לְשֵׁם רְדִיפָה אַחֲרֵי בֶּצַע.
אָנוּ דּוֹרְשִׁים אֶת הִתְעָרְבוּתָם שֶׁל הַמּוֹסָדוֹת הַיִּשּׁוּבִיִּים לִמְנֹוֽעַ אֶת הַהִתְנַקְּשׁוּת בַּנֶּכֶס הַיָּקָר וְהַקָּדוֹשׁ בְּיוֹתֵר - הַשַּׁבָּת.
הִנְנוּ תִּקְוָה וּתְפִלָּה לַשּׁוֹכֵן בְּצִיּוֹן שֶׁיָּחוּס הוּא אֶת עַמּוֹ, וּבִזְכוּת שְׁמִירַת הַשַּׁבָּת קֹוֽדֶשׁ נִוָּשַׁע תְּשׁוּעַת עוֹלָמִים, כְּמוֹ שֶׁהֻוֽבְטַחְנוּ: "אִלְמָלֵי הָיוּ יִשְׂרָאֵל שׁוֹמְרִין שְׁתֵּי שַׁבָּתוֹת מִיָּד הָיוּ נִגְאָלִין"
כ"ז אֲדָר ב' תש"ח
הֲמִלֵּאתָ אֶת חוֹבָתְךָ לְדַלֵּי עַמֵּנוּ הַזְּקוּקִים לְצׇרְכֵי הַפֶּסַח? הֲתָרַמְתָּ כְּבָר לְטוֹבַת הַמִּפְעָל קִמְחָא דְפִסְחָא - מְעוֹת חִטִּים?
אִם לֹא, הָכֵן וּמְסֹוֽר אוֹתָהּ לְמִתְנַדְּבֵינוּ הַנִּכְבָּדִים שֶׁיְּבַקְּרוּךְ בַּיָּמִים הַקְּרוֹבִים! קַבְּלָם בְּסֵבֶר פָּנִים יָפוֹת וּבְיָד נְדִיבָה!
קַיֵּיֽם אֶת הַצַּו הַנַּעֲלֶה: "כׇּל דִּכְפִין יֵיתֵי וְיֵכוֹל" וּבִזְכוּת זֶה תִּתְגַּשֵּׁם בַּקָּשָׁתֵנוּ "לְשָׁנָה הַבָּאָה בְּנֵי חוֹרִין"
אֲדָר א' תש"ח
הֻוֽחְלַט עַל הַרְשָׁמָה חֲדָשָׁה שֶׁל הַצַּרְכָנִים בְּחֵיפָה רַבָּתִי. כׇּל צַרְכָן רַשַּׁאי כָּעֵת לִבְחֹוֽר אֶת הַחֶנְוָנִי אֵלָיו יִרְצֶה לִהְיוֹת קָשׁוּר בִּקְנִיּוֹת מִצְרְכֵי מַכֹּלֶת הַנִּמְצָאִים תַּחַת פִּקּוּחַ. לְשֵׁם כָּךְ חֻוֽלְּקוּ לְכׇל הַחֶנְוָנִים בְּחֵיפָה טְפָסִים מְיֻוֽחָדִים שֶׁעַל כׇּל צַרְכָן לְמַלֵּא וְלַחְתֹּוֽם עֲלֵיהֶם.
הַהַרְשָׁמָה תִּמָּשֵׁךְ הָחֵל מִ-4.5.48 עַד 12.5.48 וְעַד בִּכְלָל.
הַצִּבּוּר מִתְבַּקֵּשׁ לְמַלֵּא בְּקַפְּדָנוּת אֶת הַטֹּוֽפֶס הַנָּ"ל וּלְהַחֲזִירוֹ לַחֶנְוָנִי הַמַּתְאִים עַד לְתַאֲרִיךְ 12.5.48 הַנָּ"ל.
כַּרְטִיסֵי מָזוֹן יְחֻוֽלְּקוּ אַךְ וְרַק לַצַּרְכָנִים, אֲשֶׁר מִלְּאוּ וְהֶחֱזִירוּ אֶת טֹוֽפֶס הַהַרְשָׁמָה לַחֶנְוָנִי עַד לְתַאֲרִיךְ 12.5.48.
4.5.48
חֵיפָה
ב"ה
שְׁבִיתַת הָרָעָב שֶׁל הוֹרֵי הָעֲצוּרִים גּוֹלֵי קֶנְיָה
שֶׁהֻוֽכְרְזָה לְ-24 שָׁעוֹת כְּמַאֲמָץ לְהֶחָשַׁת הַחְזָרָתָם אַרְצָה לִפְנֵי סִיּוּם הַמַּנְדָּט מַתְחִילָה הַיּוֹם, יוֹם שֵׁנִי, י"א בַּאֲדָר ב' תש"ח (22.3.48) בְּשָׁעָה 9 בַּבֹּקֶר בְּוַעַד הַקְּהִלָּה בְּחֵיפָה
עַל הַשּׁוֹבְתִים וְהַמִּצְטָרְפִים לַשְּׁבִיתָה לְהָבִיא אִתָּם: סֵפֶר תְּהִלִּים וְתָנָ"ךְ, כַּר קָטָן וּשְׂמִיכָה
כׇּל עֲצוּרֵי עַתְלִית הֶחֱלִיטוּ עַל הִצְטָרְפוּתָם לִשְׁבִיתַת הָרָעָב.
 וַעַד הַהוֹרִים שֶׁל גּוֹלֵי קֶנְיָה בְּחֵיפָה
לְבוֹחֲרֵי "כְּנֶסֶת יִשְׂרָאֵל"
לֶהֱוֵי יָדוּעַ:
1) הַבְּחִירוֹת לַאֲסֵפַת הַנִּבְחָרִים תִּתְקַיֵּמְנָה בְּיוֹם ב' כ"ה כִּסְלֵו תרצ"א (15.12.30)
2) זְכוּת הַבְּחִירָה בַּקַּלְפִּיּוֹת שֶׁל חֵיפָה תִּנָּתֵן רַק לְבַעֲלֵי כַּרְטִיסֵי בּוֹחֵר שֶׁהוּצְאוּ אוֹ שֶׁנִּרְשְׁמוּ בְּוַעֲדַת הַבְּחִירוֹת הַמְּקוֹמִית.
3) בּוֹחֲרִים שֶׁנִּמְצָאִים בִּרְשִׁימַת בּוֹחֲרֵי "כְּנֶסֶת יִשְׂרָאֵל" בְּמָקוֹם אַחֵר וְעָבְרוּ לְחֵיפָה וְלֹא עִרְעֲרוּ עַל זֶה בִּזְמַנּוֹ צְרִיכִים - כְּדֵי לְהַבְטִיחַ לְעַצְמָם זְכוּת בְּחִירָה בְּחֵיפָה - לִפְנוֹת מִיָּד לְוַעֲדַת הַבְּחִירוֹת הַמְּקוֹמִית בְּחֵיפָה וּכְמוֹ כֵן אֵלֶּה שֶׁבְּיָדָם נִמְצָאִים כַּרְטִיסֵי בּוֹחֵר שֶׁהוּצְאוּ בִּמְקוֹמוֹת אֲחֵרִים.
4) כַּרְטִיסֵי הַבּוֹחֲרִים יְחֻוֽלְּקוּ בֵּין הַבּוֹחֲרִים בְּחֵיפָה עַל יְדֵי מְחַלְּקִים מְיֻוֽחָדִים הָחֵל מִיּוֹם י"ב כִּסְלֵו (2.12.30) לְפִי הַכְּתֹבוֹת הַמְּסֻוֽמָּנוֹת בִּרְשִׁימַת הַבּוֹחֲרִים.
5) מִי שֶׁלֹּא קִבֵּל אֶת כַּרְטִיס-הַבּוֹחֵר שֶׁלּוֹ בְּבֵיתוֹ לְרַגְלֵי זֶה שֶׁהֶחֱלִיף בֵּינְתַיִם אֶת כְּתׇבְתּוֹ אוֹ שֶׁלֹּא נָתַן בִּזְמַנּוֹ כְּתֹבֶת מַסְפִּיקָה אוֹ לְרַגְלֵי אֵיזוֹ סִבָּה אַחֶרֶת - יָכוֹל לְקַבֵּל אֶת כַּרְטִיסוֹ הָחֵל מִיּוֹם י"ז כִּסְלֵו (7.12.30) בְּכׇל יוֹם בֵּין 12-8 לפנה"צ וּבֵין 7-3 אחה"צ וּבְיוֹם הַבְּחִירוֹת בְּמֶשֶׁךְ כׇּל הַיּוֹם עַד סְגִירַת הַקַּלְפִּי בְּוַעֲדַת הַבְּחִירוֹת הַמְּקוֹמִית [וַעַד הַקְּהִלָּה, מֶרְכַּז מִסְחָרִי].
 וַעֲדַת הַבְּחִירוֹת הַמְּקוֹמִית חֵיפָה. 
בֵּית דְּפוּס מ. סוֹכוֹבוֹלְסְקִי
נִקְבְּעוּ לְיוֹם ב', ט"ז טֵבֵת תרצ"א (5.1.31)
כׇּל בּוֹחֵר שֶׁטֶּרֶם קִבֵּל אֶת כַּרְטִיסוֹ, כׇּל בּוֹחֵר שֶׁעָבַר מִמָּקוֹם אַחֵר לְחֵיפָה, יְמַהֵר לִפְנוֹת לְוַעֲדַת הַבְּחִירוֹת הַמְּקוֹמִית (בְּוַעַד הַקְּהִלָּה הָעִבְרִית, מֶרְכַּז הַמִּסְחָרִי) בְּכׇל יוֹם חוּץ מִיּוֹם שִׁשִּׁי בַּשָּׁעוֹת 7-3 אחה"צ וּבְמוֹצָאֵי שַׁבָּת מִשָּׁעָה 6 עַד 9
דְּרִישׁוֹת לְהַעֲבָרַת הַכַּרְטִיסִים מִמְּקוֹמוֹת אֲחֵרִים לְחֵיפָה, תִּתְקַבֵּלְנָה רַק עַד יוֹם א' 28 לח.ז.
בּוֹחֲרִים! שִׁמְרוּ עַל כַּרְטִיסֵי-בּוֹחֵר שֶׁלָּכֶם.
 וַעֲדַת הַבְּחִירוֹת הַמְּקוֹמִית בְּחֵיפָה. בֵּית דְּפוּס מ. סוֹכוֹבוֹלְסְקִי, חֵיפָה
הוֹרָאוֹת לַבּוֹחֲרִים:
א) יוֹם הַבְּחִירוֹת לַאֲסֵפַת הַנִּבְחָרִים הוּא הַיּוֹם הַשֵּׁנִי, כ'ה כִּסְלֵו תרצ'א. (15.12.30)
ב) הַבְּחִירוֹת תִּמָּשֵׁכְנָה רַק יוֹם אֶחָד וְתִהְיֶינָה בְּיוֹם אֶחָד בְּכׇל הָאָרֶץ.
ג) כׇּל יְהוּדִי, אִישׁ וְאִשָּׁה, בְּגִיל שֶׁל 20 שָׁנָה וָמַעְלָה, הָרָשׁוּם בִּרְשִׁימַת הַבּוֹחֲרִים רַשַּׁאי לִבְחֹוֽר לַאֲסֵפַת הַנִּבְחָרִים:

ה) כׇּל בּוֹחֵר שֶׁשְּׁמוֹ נִכְלַל בִּרְשִׁימוֹת הַבּוֹחֲרִים וְלֹא קִבֵּל כַּרְטִיס בּוֹחֵר, יִפְנֶה לְוַעֲדַת הַבְּחִירוֹת הַמְּקוֹמִית, לִפְנֵי גְּמַר הַבְּחִירוֹת וְיִדְרֹוֽשׁ אֶת כַּרְטִיסוֹ, וְהַוַּעֲדָה תִּמְסֹוֽר לוֹ אֶת הַכַּרְטִיס;
וְ) כַּרְטִיס הַבּוֹחֵר נוֹתֵן אֶת הַזְּכוּת לְהִשְׁתַּתֵּף בַּבְּחִירוֹת לַאֲסֵפַת הַנִּבְחָרִים, הוּא נִתָּן רַק פַּעַם אַחַת וְאֵינוֹ בֶּן-הַעֲבָרָה:
ז) כׇּל בּוֹחֵר יָבִיא עִמּוֹ אוֹ יְקַבֵּל בְּתַחֲנַת הַקַּלְפִּי הַעְתָּקָה מֵרְשִׁימַת-מֻוֽעֲמָדִים מֻוֽדְפֶּסֶת שֶׁהוּא רוֹצֶה לִבְחֹוֽר בָּהּ אוֹ גִּלָּיוֹן נְיָר חָלָק. רְשִׁימוֹת הַמֻּוֽעֲמָדִים תֻּוֽדְפַּסְנָה עַל נְיָר לָבָן בְּאֹוֽרֶךְ שֶׁל 31 ס"מ וְרֹחַב שֶׁל 15 ס"מ:
ח) בּוֹחֵר שֶׁהִשְׁתַּמֵּשׁ בִּרְשִׁימַת מֻוֽעֲמָדִים מֻוֽדְפֶּסֶת רַשַּׁאי לִמְחֹוֽק אֶת שְׁמוֹ שֶׁל מֻוֽעֲמָד אֶחָד אוֹ אֶת שְׁמוֹתֵיהֶם שֶׁל מֻוֽעֲמָדִים אֲחֵרִים אַךְ אָסוּר לוֹ לְהוֹסִיף כׇּל שֵׁם לָרְשִׁימָה:
ט) בּוֹחֵר שֶׁלֹּא הִשְׁתַּמֵּשׁ בִּרְשִׁימַת מֻוֽעֲמָדִים מֻוֽדְפֶּסֶת יוּכַל לִרְשֹׁוֽם עַל גִּלָּיוֹן נְיָר חָלָק אֶת שְׁמוֹ שֶׁל הַמֻּוֽעֲמָד אוֹ אֶת שְׁמוֹתֵיהֶם שֶׁל הַמֻּוֽעֲמָדִים וִיצַיֵּיֽן בְּרֹאשׁ הַגִּלָּיוֹן אֶת הַשֵּׁם אוֹ אֶת הַמִּסְפָּר שֶׁל רְשִׁימַת הַמֻּוֽעֲמָדִים שֶׁבָּהּ הוּא רוֹצֶה לִבְחֹוֽר:
 הַקַּלְפִּי בְּמַעֲמַד חֲבֵר וַעֲדַת הַבְּחִירוֹת הַמְּקוֹמִית הַמְּמֻוֽנָּה עַל הַקַּלְפִּי:
יא) רְשִׁימַת מֻוֽעֲמָדִים שֶׁלֹּא הוּשְׁמָה בְּמַעֲטָפָה הַנּוֹשֵׂאת עָלֶיהָ אֶת חוֹתֶמֶת וַעֲדַת הַבְּחִירוֹת הַמְּקוֹמִית, תִּהְיֶה מְבֻוֽטֶּלֶת וְלֹא תָּבוֹא בַּמִּנְיָן:
אִם תִּמָּצֶאנָה בְּמַעֲטָפָה אַחַת יוֹתֵר מֵרְשִׁימַת מֻוֽעֲמָדִים אַחַת תִּהְיֶינָה כֻּלָּן בְּטֵלוֹת וְהַקּוֹלוֹת לֹא יָבוֹאוּ בַּמִּנְיָן. אִם הוֹסִיפוּ שֵׁמוֹת בִּרְשִׁימַת מֻוֽעֲמָדִים תִּהְיֶה כׇּל הָרְשִׁימָה מְבֻוֽטֶּלֶת וְהַקּוֹלוֹת לֹא יָבוֹאוּ בַּמִּנְיָן.
אִם הוֹסִיפוּ שֵׁמוֹת בִּרְשִׁימַת מֻוֽעֲמָדִים תִּהְיֶה כׇּל הָרְשִׁימָה מְבֻוֽטֶּלֶת וְהַקּוֹלוֹת לֹא יָבוֹא בַּמִּנְיָן.
לַצִּבּוּר הָעִבְרִי בְּחֵיפָה!
בְּהֶתְאֵם לְהַחְלָטַת אֲסֵפַת הַנִּבְחָרִים מַכְרִיז וַעַד הַקְּהִלָּה עַל שַׁבָּתוֹן כְּלָלִי בְּיוֹם רְבִיעִי ט' סִיוָן (23.5.34) מִשָּׁעָה 1 בַּצׇּהֳרַיִם עַד 7 בָּעֶרֶב בְּתוֹר מְחָאָה נֶגֶד קִצּוּץ הָעֲלִיָּה
כׇּל בַּעֲלֵי בָּתֵּי מִסְחָר, חֲרשֶׁת, אֹכֶל, מְכוֹנִיּוֹת, מִשְׂרָדִים, פְּקִידִים, פּוֹעֲלִים, עוֹבְדִים וְכוּ' מִתְבַּקְּשִׁים וְנִדְרָשִׁים לְהַפְסִיק אֶת הָעֲבוֹדָה וְהַתְּנוּעָה בַּשָּׁעָה הָאֲמוּרָה, בְּדִיּוּק נִמְרָץ
בְּאוֹתוֹ הַיּוֹם תִּתְקַיֵּמְנָה אֲסֵפוֹת מְחָאָה פֻּוֽמְבִּיּוֹת בַּמְּקוֹמוֹת דִּלְהַלָּן: בְּשָׁעָה 4 בָּאַמְפִיתֵיֽאַטְרוֹן בְּשָׁעָה 4 בִּשְׁכוּנַת בַּת גַּלִּים (בְּבֵית הַכְּנֶסֶת) בְּשָׁעָה 4 בִּנְוֵה שַׁאֲנָן (בְּבֵית-עַם) בְּשָׁעָה 4 בַּאֲחֻוֽזַּת הֶרְבֵּרְט סָמוּאֶל (בְּבֵית הַכְּנֶסֶת) בְּשָׁעָה 4 בִּשְׁכוּנַת קִרְיַת חַיִּים (בְּבֵית-עַם)
ח' סִיוָן תרצ"ד.
עִם תֹּוֽם הַקְּרָבוֹת בִּתְבוּסַת הָאוֹיֵב - הוֹדַעְתִּי בְּיוֹם י"ג נִיסָן תש"ח 22.4.48, כִּי הַהֲגָנָה תְּהַוֶּוֽה אֶת הַשִּׁלְטוֹן הָעִבְרִי הָעַצְמָאִי בָּעִיר.
עִצּוּב הַמַּצָּב בְּחֵיפָה מֵאָז הוֹדָעָתִי הַנָּ"ל מְאַפְשֵׁר כְּבָר לְכוֹחוֹת הַהֲגָנָה לַחֲזֹוֽר לְמִלּוּי תַּפְקִידֵיהֶם הַצְּבָאִיִּים בִּלְבַד.
אִי-לְזֹאת, מֵהַיּוֹם כ"ד נִיסָן תש"ח 3.5.48 וָאֵילָךְ יְטַפְּלוּ הַמּוֹסָדוֹת הַנִּבְחָרִים שֶׁל הַיִּשּׁוּב הָעִבְרִי בְּחֵיפָה בְּכׇל הַבְּעָיוֹת שֶׁל הָאֻוֽכְלוּסִיָּה הָאֶזְרָחִית וְסִיֽפּוּק צְרָכֶיהָ.
כ"ד נִיסָן תש"ח 3.5.48
חֵיפָה
בְּיוֹם שִׁשִּׁי י"ב בְּאִיָּיֽר תש"ח (21.5.48) תֵּעָרֵךְ עֲלִיָּה לְקִבְרֵי הַחֲלָלִים שֶׁנָּפְלוּ בַּמַּעֲרָכָה עַל שִׁחְרוּר חֵיפָה
בְּשָׁעָה 11 יֵצְאוּ מרח' הַגִּלְעָד (ע"י בֵּית הַכְּנֶסֶת) אוֹטוֹבּוּסִים מְיֻוֽחָדִים שֶׁיַּסִּיעוּ אֶת הוֹרֵי וּקְרוֹבֵי הַחֲלָלִים לְבֵית הַקְּבָרוֹת.
 וַעֲדַת הַמַּצָּב
לִיהוּדֵי חֵיפָה!
בְּשָׁעָה גּוֹרָלִית זוֹ, כְּשֶׁמְּדִינָתֵנוּ עוֹמֶדֶת בְּמַעֲרָכָה מַכְרַעַת נֶגֶד הַכּוֹחוֹת הָרַבִּים אֲשֶׁר קָמוּ לְהַחֲרִיבָהּ בְּעוֹדָהּ בְּאִבָּהּ, יָצְאוּ פּוֹרְקֵי הַמָּרוּת הַלְּאֻוֽמִּית בְּהִתְנַקְּשׁוּת גְּלוּיָה בְּרִבּוֹנוּתָהּ שֶׁל מֶמְשַׁלְתֵּנוּ הַמְּיַיֽצֶּגֶת אֶת הָאֻוֽמָּה כֻּוֽלָּהּ.
מַעֲשֶׂה זֶה הִנּוֹ בְּגִידָה חֲמוּרָה וּתְקִיעַת סַכִּין בְּגַבָּהּ שֶׁל הָאֻוֽמָּה, הַנֶּאֱבֶקֶת עַל קִיּוּמָהּ וַעֲתִידָהּ, וְחַבָּלָה זְדוֹנִית בִּצְבָא יִשְׂרָאֵל בְּמִלְחַמְתּוֹ.
הַיִּשּׁוּב הָעִבְרִי בְּחֵיפָה יַעֲמֹוֽד, יַחַד עִם כׇּל הָאֻוֽמָּה, כְּחוֹמָה בְּצוּרָה מִסָּבִיב לְמֶמְשֶׁלֶת הָעָם וּצְבָא יִשְׂרָאֵל וְלֹא יִסְבֹּוֽל כׇּל הֲפָרָה שֶׁל מָרוּת לְאֻוֽמִּית וַחֲתִירָה תַּחַת אַחְדוּת הָאֻוֽמָּה, וְלֹא יִמָּצֵא בְּתוֹכוֹ אִישׁ אֲשֶׁר יִגָּרֵר אַחֲרֵי הֲסָתָה לְפֵרוּד וְהֶפְקֵרוּת.
ט"ז סִיוָן תש"ח (23.6.48)
כׇּל הַפָּטוּר מֵחוֹבַת הַגִּיּוּס לְפִי צַו חֵרוּם מס' 2 אוֹ כׇּל הַמְּעַרְעֵר עַל חוֹבַת הִתְיַצְּבוּתוֹ יִפְנֶה מִיָּד בְּקַבְּלוֹ אֶת צַו הַהִתְיַצְּבוּת הָאִישִׁי לְוַעֲדַת הַשִּׁחְרוּר שֶׁבִּשְׁכוּנָתוֹ אוֹ בְּקִרְבַת מְקוֹם מְגוּרוֹ.
וַעֲדוֹת הַשִּׁחְרוּר תִּפְעַלְנָה בְּכׇל יוֹם, הָחֵל מֵהַיּוֹם, בַּשָּׁעוֹת 7 עַד 8.30 בַּבֹּוֽקֶר וּמִ-5 עַד 8 אחה"צ (בְּמוֹצַ"שׁ מִשָּׁעָה 9.15 עַד 11 בָּעֶרֶב) בַּמְּקוֹמוֹת הַבָּאִים: הֲדַר הַכַּרְמֶל מִשְׂרְדֵי וַעֲדַת הַמַּצָּב, רח' הֵרְצְל 61 הַר הַכַּרְמֶל מִשְׂרְדֵי וַעַד הַר הַכַּרְמֶל, בֵּית "מוֹרִיָּה" נְוֵה שַׁאֲנָן בֵּית הַוַּעַד תֵּל-עָמָל בֵּית הַוַּעַד בַּת-גַּלִּים בֵּית הַוַּעַד קִרְיַת חַיִּים וְעִיר גַּנִּים בֵּית הַוַּעַד בְּקִרְיַת חַיִּים קִרְיַת מוֹצְקִין, קִרְיַת שְׁמוּאֵל וְקִרְיַת יָם בֵּית הַמּוֹעָצָה הַמְּקוֹמִית, קִרְיַת מוֹצְקִין קִרְיַת בְּיָאלִיק בֵּית הַוַּעַד כְּפַר אָתָא, קִרְיַת בִּנְיָמִין, קִרְיַת שְׁטַנְד בֵּית הַמּוֹעָצָה הַמְּקוֹמִית, כְּפַר אָתָא
י"ט אִיֽיָּר תש"ח - 28.5.48
אֶל אַחֵינוּ הַפְּלִיטִים!
בְּהֶתְאֵם לְהוֹרָאוֹת מְפַקֵּד הַהֲגָנָה וּוַעֲדַת הַמַּצָּב שֶׁלְּיַד וַעַד הַקְּהִלָּה בְּחֵיפָה אָנוּ פּוֹנִים לְכׇל הַפְּלִיטִים לָשׁוּב לְדִירוֹתֵיהֶם הַקְּבוּעוֹת בְּהֶקְדֵּם.
ט"ז נִיסָן תש"ח 26.4.48
חֵיפָה
בִּצּוּעַ הַאֲפָלָה בִּשְׁלֵמוּת וּבַמּוֹעֵד תּוֹבֵעַ מֵהַצִּבּוּר הֲכָנָה מִיָּדִית שֶׁל הֶחֳוֽמָרִים הַדְּרוּשִׁים וְהַקְפָּדָה עַל הוֹרָאוֹת הַאֲפָלָה. אוֹר בּוֹקֵעַ מִדִּירוֹת, חַלּוֹנוֹת-רַאֲוָה מִרְפָּסוֹת וְכוּ' מְגַלֶּה לָאוֹיֵב אֶת הַמַּטָּרָה וּמַגְדִּיל אֶת מִסְפַּר הַנִּפְגָּעִים.
מָאוֹר חִיצוֹנִי יֵשׁ לְהַפְסִיק לְגַמְרֵי אֶת כׇּל מְאוֹר הַפִּרְסוּם וְהַקִּשּׁוּט וְכֵן אֶת הַמָּאוֹר בְּשַׁעֲרֵי הַכְּנִיסוֹת לְבָתִּים, לַחֲנוּיוֹת, לְבָתֵּי אֹוֽכֶל וְלִמְקוֹמוֹת שַׁעֲשׁוּעִים, הַמָּאוֹר הַקָּבוּעַ בַּמִּרְפָּסוֹת, בְּגַגּוֹת שֶׁל דִּירוֹת פְּרָטִיּוֹת, בְּחַדְרֵי מַדְרֵגוֹת וְכׇל יֶתֶר הַמָּאוֹר שֶׁאֵינוֹ בְּגֶדֶר הֶכְרֵחַ.
מָאוֹר בְּבִנְיָנִים הַמָּאוֹר הַפְּנִימִי יָכוֹל לְהִשָּׁאֵר רַק בִּתְנַאי שֶׁתְּבֻוֽצַּעְנָה הוֹרָאוֹת הַאֲפָלָה. לְצׇוֽרְכֵי הַאֲפָלָה יֵשׁ לְהִשְׁתַּמֵּשׁ בְּבַד סָמִיךְ בְּצֶבַע כֵּהֶה. הַחֹוֽמֶר הוּא מַתְאִים רַק כְּשֶׁאֵינוֹ מַעֲבִיר אֶת מְאוֹר הַשֶּׁמֶשׁ אוֹ שֶׁל מְנוֹרָה חֲזָקָה יוֹתֵר מִנְּקֻוֽדּוֹת אוֹר בּוֹדְדוֹת בְּגֹוֽדֶל שֶׁל סִכָּה. אֶת הַוִּילוֹנוֹת וְהַתְּרִיסִים יֵשׁ לְסַדֵּר בְּאֹוֽפֶן שֶׁהַכִּסּוּי יִהְיֶה גָּמוּר וְשָׁלֵם בְּכׇל הַתְּנָאִים הָאַקְלִימִיִּים וְשֶׁלֹּא תִּהְיֶה אֶפְשָׁרוּת מִקְרִית שֶׁל פְּלִישַׁת קַרְנֵי הָאוֹר הַחוּצָה. אֶת הַכִּסּוּי יְכוֹלִים לְחַבֵּר וּלְחַזֵּק בְּאֹוֽפֶן קָבוּעַ לַמַּשְׁקוֹפִים שֶׁל הַחַלּוֹנוֹת אוֹ לְמִסְגְּרוֹת מְיֻוֽחָדוֹת מְטֻוֽלְטָלוֹת שֶׁאֶפְשָׁר לְהוֹרִידָן בְּמֶשֶׁךְ הַיּוֹם. הַדְּלָתוֹת שֶׁאֵין הֶכְרֵחַ לְהִשְׁתַּמֵּשׁ בָּהֶן בִּזְמַן הַאֲפָלָה צְרִיכוֹת לִהְיוֹת בִּלְתִּי שְׁקוּפוֹת וְנוֹסָף לְזֹאת יֵשׁ לְסַדֵּר עֲלֵיהֶן וִילוֹנוֹת בְּצוּרָה כָּזוֹ שֶׁיּוּכְלוּ לִפְתֹּוֽחַ אֶת הַדֶּלֶת מִבְּלִי לְהָסִיר אֶת הַוִּילוֹן. בִּמְקוֹמוֹת צִבּוּרִיִּים יְכוֹלִים לְהַתְקִין בִּמְקוֹם הַוִּילוֹן כְּנִיסוֹת לָבִּירִינְט מְיֻוֽחָדוֹת הַמּוֹנְעוֹת אֶת פְּלִישַׁת הָאוֹר.
הוֹרָאוֹת לִתְנוּעַת כְּלֵי רֶכֶב מִכׇּל הַסּוּגִים בִּשְׁעַת הָאִפּוּל 1. בִּשְׁעוֹת הָאִפּוּל (עִם שְׁקִיעַת הַחַמָּה וְעַד חֲצִי שָׁעָה לִפְנֵי זְרִיחָתָהּ), מְצֻוִּוֽים כׇּל כְּלֵי הָרֶכֶב לִנְסֹוֽעַ בְּאוֹרוֹת מֻאֲפָלִים. 2. הַאֲפָלַת הַפָּנָסִים הַגְּדוֹלִים תֵּעָשֶׂה בַּצּוּרָה כְּדִלְקַמָּן: א) הַפָּנָס הַשְּׂמָאלִי יְכֻוֽסֶּה לַחֲלוּטִין בְּצֶבַע שָׁחֹוֽר מִבַּחוּץ, אוֹ בִּנְיָר בִּלְתִּי חָדִיר לְקֶרֶן אוֹר מִבִּפְנִים. ב) הַפָּנָס הַיְּמָנִי יׇאֳוֽפַל מִבִּפְנִים בִּנְיָר בִּלְתִּי חָדִיר לְקֶרֶן אוֹר, אוֹ מִבַּחוּץ בְּשִׁכְבָה עָבָה שֶׁל צֶבַע שָׁחֹוֽר, פְּרָט לַחֲתָךְ בְּרֹוֽחַב הַפָּנָס, אֲשֶׁר אׇרְכּוֹ 80 מ"מ וְרׇחְבּוֹ 10 מ"מ. הַקַּו הַתַּחְתּוֹן שֶׁל הַחֲתָךְ הַנָּ"ל יִהְיֶה בְּגֹבַהּ שֶׁל 50 מ"מ מֵהַנְּקֻוֽדָּה הַתַּחְתִּית שֶׁל זְכוּכִית הַפָּנָס. חֲתָךְ זֶה יְכֻוֽסֶּה אַף הוּא בְּצֶבַע כָּחֹוֽל אוֹ בִּנְיָר קְרֶפּ כָּחֹוֽל. 3. בִּמְכוֹנִיּוֹת מַשָּׂא וְאוֹטוֹבּוּסִים חוֹבָה לְהִשְׁתַּמֵּשׁ בְּפָנָסִים קְטַנִּים עֶלְיוֹנִים הַמְּסַמְּנִים אֶת צִדֵּי הַמְּכוֹנִיּוֹת, וּבִמְכוֹנִיּוֹת קְטַנּוֹת מִכׇּל הַסּוּגִים בִּפְנִים עַל הַכְּנָפַיִיֽם, וְיֵשׁ לְהַאֲפִילָם כָּחֹוֽל שֶׁיְּסַמֵּן אֶת הַפָּנָס מִבְּלִי לְהָפִיץ אוֹר. 4. מְבַטְּלִים לַחֲלוּטִין אֶת הָאוֹר בַּפָּנָסִים הָאֲחוֹרִיִּים הַנִּמְצָאִים בְּאֶמְצַע הַמְּכוֹנִית, וּבְפָנָסִים עַל הַכָּנָף הַיְּמָנִי הָאֲחוֹרִי. יֵשׁ לְהַשְׁאִיר רַק אֶת הָאוֹר בַּפָּנָס עַל הַכָּנָף הַשְּׂמָאלִי הָאֲחוֹרִי, אוֹ פָּנָס בְּצַד שְׂמֹאל בִּמְכוֹנִיּוֹת מַשָּׂא וְאוֹטוֹבּוּסִים. אֶת הַפָּנָסִים הַנָּ"ל יֵשׁ לְהַאֲפִיל בִּנְיָר בִּלְתִּי חָדִיר לְקֶרֶן אוֹר פְּרָט לְפֶתַח בְּקֹוֽטֶר שֶׁל 5 מ"מ סָמוּךְ לְמִסְגֶּרֶת הַפָּנָס. 5. מְבַטְּלִים לַחֲלוּטִין אֶת הַמָּאוֹר הַפְּנִימִי בְּאוֹטוֹבּוּסִים, וְאֶת הָאוֹר הַמְּסַמֵּן אֶת מִסְפְּרֵי קַו הַנְּסִיעָה מִבַּחוּץ, פְּרָט לְפָנָס קָטָן מׇאֳוֽפָל בְּקֹוֽטֶר שֶׁל 10 מ"מ לְיַד הַנֶּהָג, לְשִׁמּוּשׁ בִּשְׁעַת מְכִירַת הַכַּרְטִיסִים בִּלְבַד, וּפָנָס מׇאֳוֽפָל כַּנָּ"ל לְיַד דֶּלֶת הַיְּצִיאָה. 6. עַל רוֹכְבֵי אוֹפַנּוֹעִים לְהַאֲפִיל אֶת הַפָּנָסִים, הַקִּדְמִי וְהָאֲחוֹרִי, בְּהֶתְאֵם לַהוֹרָאוֹת לְהַאֲפָלַת הַפָּנָסִים בִּמְכוֹנִיּוֹת. 7. בַּעֲגָלוֹת הָרְתוּמוֹת לְסוּסִים יֵשׁ לְהִשְׁתַּמֵּשׁ בְּפָנָס עָטוּף בִּנְיָר בִּלְתִּי חָדִיר, פְּרָט לִשְׁנֵי פְּתָחִים בְּגֹוֽדֶל שֶׁל 15 מ"מ, מְכֻוֽסִּים צֶבַע כָּחֹוֽל, בַּצַּד הַקִּדְמִי וְהָאֲחוֹרִי שֶׁל הַפָּנָס. 8. בִּשְׁעוֹת הָאִפּוּל, בִּשְׁטָחִים עִירוֹנִיִּים, אָסוּר בְּהֶחְלֵט לְהַעֲמִיד מְכוֹנִיּוֹת בְּצִדֵּי הָרְחוֹבוֹת בָּם עוֹבְרִים קַוֵּי אוֹטוֹבּוּסִים. 9. בִּשְׁעוֹת הָאִפּוּל מֻוֽתֶּרֶת מְהִירוּת לִמְכוֹנִיּוֹת מִכׇּל הַסּוּגִים, בִּשְׁטָחִים עִירוֹנִיִּים, שֶׁל לֹא יוֹתֵר מִ-20 ק"מ לְשָׁעָה.
31.5.48
חֵיפָה
בְּהֶסְכֵּם עִם מְפַקֵּד הָעִיר וּוַעֲדַת הַמַּצָּב שע"י קְהִלַּת חֵיפָה, הִנְנִי מוֹדִיעַ בָּזֶה לְכׇל הַמְּעֻוֽנְיָנִים:
1. כׇּל בַּעַל עֵסֶק, בֵּית מְלָאכָה, מוּסָךְ, מַחְסַן בַּרְזֶל, עֵץ אוֹ שְׁאָר סְחוֹרוֹת, שֶׁהֶעֱבִיר אֶת מִפְעָלוֹ לְמָקוֹם חָדָשׁ אַחֲרֵי הַ-1 בְּדֵצֶמְבֶּר 1947, מִבְּלִי לְקַבֵּל רִשָּׁיוֹן לְכָךְ מִטַּעַם הָעִירִיָּה, חַיָּיֽב לְפַנּוֹת אֶת הַמָּקוֹם הַנּוֹכְחִי תּוֹךְ 15 יוֹם מִתַּאֲרִיךְ הוֹדָעָה זוֹ, וְלָשׁוּב לִמְקוֹמוֹ הַקּוֹדֵם. עָלָיו לְהַרְחִיק אֶת הַצְּרִיפִים וְאֶת הַמִּבְנִים הַזְּמַנִּיִּים שֶׁהֵקִים וּלְהַשְׁאִיר אֶת הַמָּקוֹם נָקִי.
ב. בְּאִם אֵין לוֹ אֶפְשָׁרוּת לָשׁוּב לַמָּקוֹם הַקּוֹדֵם מֵאֵיזוֹ סִיֽבָּה שֶׁהִיא, רַשַּׁאי בַּעַל הַמִּפְעָל לִפְנוֹת לְמִשְׂרַד הַמְּפַקֵּחַ עַל הָרְכוּשׁ הָעַרְבִי הֶעָזוּב, רְחוֹב סֵנְט-לוּק 5, (בֵּית הַנְהָלַת הַמֶּכֶס), מַחְלֶקֶת הַשְּׂכִירוּת, בְּבַקָּשָׁה לְהַשְׁכִּיר לוֹ מָקוֹם מַתְאִים אַחֵר.
3. כׇּל הַשּׂוֹכֵר חֲנוּת, בֵּית מְלָאכָה אוֹ מַחְסָן, חַיָּיֽב לְבָרֵר לְמַפְרֵעַ בְּעִירִיַּת חֵיפָה, בְּמַחְלֶקֶת מְהַנְדֵּס הָעִיר, אִם הַמַּטָּרָה שֶׁבִּשְׁבִילָהּ נִשְׂכָּר הַמָּקוֹם אֵינָהּ מְהַוָּה שִׁמּוּשׁ אָסוּר בְּאוֹתוֹ רְחוֹב אוֹ אֵיֽזוֹר.
4. אַחֲרֵי תֹּוֽם הַתְּקוּפָה שֶׁל 15 יוֹם הָאֲמוּרָה בִּסְעִיף 1 לְעֵיל, תֹּאחַז עִירִיַּת חֵיפָה בִּצְעָדִים מִשְׁפָּטִיִּים נֶגֶד כׇּל הָעֲבַרְיָנִים וְתוֹצִיא לַפֹּוֽעַל אֶת פִּסְקֵי הַדִּין לְלֹא דְּחִיָּה.
יוֹם ג' כ"ט סִיוָן, תש"ח (6.7.48)
חֵיפָה
לְתוֹשָׁבֵי חֵיפָה!
בְּתֹוֽקֶף הַסַּמְכוּת שֶׁנִּיֽתְּנָה לִמְפַקֵּד "מִשְׁמַר הָעָם" בְּחֵיפָה ע"י וַעֲדַת הַמַּצָּב הוּקַם בְּמִסְגֶּרֶת "מִשְׁמַר הָעָם" מַנְגָּנוֹן לְהִתְגּוֹנְנוּת אֶזְרָחִית פָּסִיבִית בִּפְנֵי הַתְקָפוֹת מִן הָאֲוִיר (הג"א)
1) הֻוֽשְׁלְמוּ הַהֲכָנוֹת לְאִרְגּוּן שֵׁרוּת הַפַּקָּחִים וְחַבְרֵי הַשֵּׁרוּת הִתְחִילוּ בִּפְעֻוֽלָּתָם. תַּפְקִיד הַפַּקָּחִים יִהְיֶה, לְהַדְרִיךְ אֶת הַקָּהָל לְעוֹדְדוֹ לִנְקִיטַת אֶמְצָעֵי זְהִירוּת וּלְשַׁמֵּשׁ מְקַשְּׁרִים בֵּין הַצִּבּוּר לְבֵין שֵׁרוּתֵי הַהִתְגּוֹנְנוּת. הַתּוֹשָׁבִים חַיָּיֽבִים לְהִשָּׁמַע לְהוֹרָאוֹת הַפַּקָּחִים, שֶׁמַּטְּרָתָן לִמְנֹוֽעַ כְּכׇל הָאֶפְשָׁר אֲבֵיֽדוֹת בַּנֶּפֶשׁ וְהֶפְסֵדִים בָּרְכוּשׁ בְּמִקְרֶה שֶׁל הַתְקָפוֹת אוֹיֵב.
2) שֵׁרוּת הַמְּהַנְדְּסִים כְּבָר הִתְחִיל לְטַפֵּל בִּבְעָיַת הַתְקָנַת מִקְלָטִים צִבּוּרִיִּים וּפְרָטִיִּים. בַּיָּמִים הַקְּרוֹבִים יְבַקְּרוּ מְהַנְדְּסִים בְּלִוּוּי פַּקָּחִים בְּבָתֵּי הַתּוֹשָׁבִים, עַל מְנַת לְבָרֵר בְּכׇל בַּיִת אֶת הָאֶפְשָׁרוּת שֶׁל הַתְקָנַת מִקְלָט אוֹ לִבְחֹוֽר אֶת הַחֶדֶר הַמּוּגָן בְּיוֹתֵר, שֶׁיּוּכַל לְשַׁמֵּשׁ מְקוֹם מַחֲסֶה לְדַיָּיֽרֵי הַבַּיִת בְּעֵת הַתְקָפָה.
3) הֻוֽקְדְּשָׁה תְּשׂוּמֶת לֵב לִשְׁאֵלַת הֲגַנַּת הַיְּלָדִים בְּמוֹסְדוֹת הַחִנּוּךְ וּבְקָרוֹב תְּפֻוֽרְסַמְנָה הוֹרָאוֹת לְמוֹרִים וּלְהוֹרִים.
4) מַנְגָּנוֹן מְיֻוֽחָד יְטַפֵּל בַּתַּפְקִיד שֶׁל הַגְבָּרַת בִּטְחוֹן הָעוֹבְדִים בְּמִפְעֲלֵי הַתַּעֲשִׂיָּה.
5) נִפְתְּחָה לִשְׁכַּת מוֹדִיעִין שֶׁתַּעֲנֶה לַקָּהָל עַל כׇּל הַשְּׁאֵלוֹת הַקְּשׁוּרוֹת עִם בְּעָיַת הג"א. הַלִּשְׁכָּה נִמְצֵאת בְּמִשְׂרְדֵי "מִשְׁמַר הָעָם", רח' פֶּבְזְנֶר 44, וְתַעֲמֹוֽד לִרְשׁוּת הַצִּבּוּר בְּכׇל יוֹם בֵּין הַשָּׁעוֹת 10-12 לפה"צ, 4-6 אחה"צ.
מִפְקֶדֶת מִשְׁמַר הָעָם תְּפַרְסֵם בְּהֶתְאֵם לַצֹּוֽרֶךְ הוֹרָאוֹת מְפֹוֽרָטוֹת בִּדְבַר נְקִיטַת אֶמְצָעֵי זְהִירוּת בִּפְנֵי הַתְקָפוֹת הָאוֹיֵב וְתוֹבַעַת מִן הַצִּבּוּר, לְהַקְפִּיד עַל מִלּוּי הוֹרָאוֹתֶיהָ תּוֹךְ מִשְׁמַעַת וְאַחְרָיוּת.
13.5.48
חֵיפָה
לְשֵׁם הַשְׁלָמַת עֲבוֹדַת הַבִּצּוּרִים וּבְתֹוֽקֶף הַכְרָזַת מַצַּב חֵרוּם ע"י מוֹעֶצֶת הַמְּדִינָה וּבְהֶתְאֵם לְהוֹרָאוֹת הַפִּקּוּד הָעֶלְיוֹן, מְצֻוִּוֽים כׇּל הַגְּבָרִים בְּגִיל 16 עַד 46 בְּחֵיפָה רַבָּתִי לְהִתְגַּיֵּיֽס לַעֲבוֹדָה לְמֶשֶׁךְ 2 יָמִים.
הָעֲבוֹדָה תַּתְחִיל בְּיוֹם א' כ"א אִיֽיָּר תש"ח 30.5 וְתִסְתַּיֵּיֽם בְּיוֹם ו' ד' סִיוָן תש"ח 11.6 כׇּל גֶּבֶר בְּגִיל 16 עַד 46 יְקַבֵּל צַו הִתְיַצְּבוּת אִישִׁי, בּוֹ יְצֻוֽיְּנוּ 2 הַיָּמִים שֶׁנִּקְבְּעוּ לַעֲבוֹדָתוֹ.
הַפְּטוּרִים מֵחוֹבַת הַגִּיּוּס לְפִי צַו זֶה, יִפְנוּ לְאַחַר שֶׁיְּקַבְּלוּ אֶת צַו הַהִתְיַצְּבוּת הָאִישִׁי, לְלִשְׁכוֹת הַשִּׁחְרוּר מִטַּעַם וַעֲדַת הַמַּצָּב.
מֵחוֹבַת גִּיּוּס זֶה פְּטוּרִים הָעוֹבְדִים בַּשֵּׁרוּתִים הַבָּאִים (רַק בְּאוֹתָם הַיָּמִים שֶׁהֵם עֲסוּקִים בְּתַפְקִידָם) 1. בָּתֵּי חוֹלִים וּמִרְפָּאוֹת 2. שֵׁרוּתִים סָנִיטָרִיִּים שֶׁל הָעִירִיָּה וּוַעַד הֲדַר הַכַּרְמֶל 3. אַסְפָּקַת מַיִם (רַק מְכוֹנָאִים וּמַשְׁגִּיחִים עַל הָרֶשֶׁת) 4. יִיֽצּוּר חַשְׁמַל, הַשְׁגָּחָה וְהַחְזָקַת הַקַּוִּים 5. נָמֵל 6. רַכֶּבֶת 7. דֹּאַר וְטֵלֵפוֹן 8. מִפְעֲלֵי הַנֵּפְט 9. אֲפִיַּת לֶחֶם וַחֲלֻוֽקָּתוֹ 10. חֲלֻוֽקַּת חָלָב וְדֶלֶק 11. תַּחְבּוּרָה עִירוֹנִית וּבֵין עִירוֹנִית (בְּמִסְפָּר מְצֻוֽמְצָם) 12. יִיֽצּוּר קֶרַח וַחֲלֻוֽקָּתוֹ 13. בַּעֲלֵי כַּרְטִיסֵי הִתְיַצְּבוּת מַדְרֵגַת בְּרִיאוּת ג' וד' (לְבָנִים וּצְהֻוֽבִּים) 14. מְמַלְּאֵי תַּפְקִיד בְּשֵׁרוּתֵי הַבִּטָּחוֹן
עַל מְקוֹם לִשְׁכוֹת הַשִּׁחְרוּר תָּבוֹא הוֹדָעָה מְיֻוֽחֶדֶת.
חַיָּיֽלִים בַּעֲלֵי "תְּעוּדוֹת מַעֲבָר" וּפִנְקְסֵי חַיָּיֽלִים וְכֵן בַּעֲלֵי כַּרְטִיסֵי הִתְיַצְּבוּת מַדְרֵגַת בְּרִיאוּת ג' וד' (לְבָנִים וּצְהֻוֽבִּים) אֵינָם זְקוּקִים לִתְעוּדַת שִׁחְרוּר.
מְקוֹמוֹת הָרִכּוּז לְמִתְיַצְּבִים: בְּשָׁעָה 7 בַּבֹּקֶר הֲדַר הַכַּרְמֶל א. חֲצַר הַטֶּכְנִיּוֹן ב. ע"י בֵּית הַסֵּפֶר "גְּאֻוֽלָּה" הַר הַכַּרְמֶל בִּנְיָן "מוֹרִיָּה" עִיר הַתַּחְתִּית מֶרְכַּז מִסְחָרִי הֶחָדָשׁ (ע"י בֵּית כַּרְמֶל מִזְרָחִי) נְוֵה שַׁאֲנָן ע"י בֵּית הַוַּעַד תֵּל-עָמָל ע"י בֵּית הַוַּעַד בַּת-גַּלִּים ע"י רְחוֹב הָעֲלִיָּה קִרְיַת חַיִּים א. שִׁכּוּן חָדָשׁ - ע"י בֵּית הַתַּרְבּוּת ב. קִרְיַת חַיִּים הַמִּזְרָחִית (הַיְּשָׁנָה) ע"י בֵּית הַקָּפֶה קִרְיַת מוֹצְקִין שְׂדֵרוֹת הַשּׁוֹפְטִים, ע"י בֵּית הַכְּנֶסֶת קִרְיַת שְׁמוּאֵל וְגַב-יָם - ע"י בֵּית הָעוֹלִים קִרְיַת בְּיָאלִיק ע"י בֵּית הַוַּעַד קִרְיַת בִּנְיָמִין, קִרְיַת שְׁטַנְד וְעִיר גַּנִּים בִּכְבִישׁ הַכְּנִיסָה לְעִיר-גַּנִּים כְּפַר אָתָא ע"י תַּחֲנַת הָאוֹטוֹבּוּסִים
כּוֹחוֹת הַבִּטָּחוֹן יְפַקְּחוּ עַל מִלּוּי צַו זֶה.
י"ח אִיֽיָּר תש"ח - 27.5.48
לַיִּשּׁוּב הָעִבְרִי בְּחֵיפָה!
בְּשָׁעָה גּוֹרָלִית זוֹ לְעַמֵּנוּ, כַּאֲשֶׁר יַהֲדוּת הַגּוֹלָה מִתְבּוֹסֶסֶת בְּדָמֶיהָ וְכֹחוֹת הֶרֶס מִכׇּל צַד מִתְנַכְּלִים לְהַשְׁמִידֵנוּ - חוֹבָה עָלֵינוּ, הָעָם הַיּוֹשֵׁב בְּצִיּוֹן, לֶאֱזֹוֽר אֶת כׇּל כֹּחוֹתֵינוּ לְמַעַן הַבְטָחַת שְׁלֵמוּתָם שֶׁל חַיֵּינוּ הַתַּרְבּוּתִיִּים-הַלְּאֻוֽמִּיִּים וְצִבְיוֹנוֹ הָעִבְרִי שֶׁל הַיִּשּׁוּב.
עַל הַיִּשּׁוּב בְּחֵיפָה, אֲשֶׁר סַכָּנַת טִשְׁטוּשׁ שֶׁל אׇפְיוֹ הָעִבְרִי גְּדוֹלָה בְּיוֹתֵר, רוֹבֶצֶת אַחְרָיוּת מְיֻוֽחֶדֶת לְעָתִיד קִנְיָנֵיֽנוּ הַתַּרְבּוּתִיִּים-הַלְּאֻוֽמִּיִּים.
אֶחָד הָעֲרָכִים הַלְּאֻוֽמִּיִּים הַיְּסוֹדִיִּים הַקּוֹבְעִים אֶת צִבְיוֹנוֹ הָעִבְרִי שֶׁל הַיִּשּׁוּב הוּא הַשַּׁבָּת - יוֹם מְנוּחָה לְכׇל עוֹבֵד וְשַׁבָּתוֹן מִכׇּל מְלָאכָה - אֲשֶׁר יָמֶיהָ כִּימֵי עַם יִשְׂרָאֵל וַאֲשֶׁר עַל קִיּוּמָהּ מָסְרוּ בְּנֵי עַמֵּנוּ אֶת נַפְשָׁם בְּמֶשֶׁךְ כׇּל הַדּוֹרוֹת.
הַשָּׁבוּעַ לְמַעַן הַשַּׁבָּת שֶׁהֻוֽכְרַז בְּחֵיפָה בְּאִשּׁוּר מוֹסְדוֹת הַיִּשּׁוּב בָּא לְהַחְדִּיר בְּלֵב בְּנֵי חֵיפָה אֶת הַדְּאָגָה לְהַשְׁלָטָתָהּ שֶׁל מְנוּחַת הַשַּׁבָּת וּלְקִיּוּם אׇפְיוֹ הָעִבְרִי שֶׁל יִשּׁוּבֵנוּ.
אָנוּ פּוֹנִים לְכׇל יְהוּדֵי עִירֵנוּ בִּדְרִישָׁה נִמְרֶצֶת לָתֵת יָד לְעִצּוּב דְּמוּתוֹ הָעִבְרִית שֶׁל הַיִּשּׁוּב בְּחֵיפָה וּלְהִמָּנַע מִכׇּל פְּגִיעָה שֶׁהִיא בַּנֶּכֶס הַלְּאֻוֽמִּי הַיָּקָר שֶׁשְּׁמוֹ שַׁבָּת וְשֶׁשָּׁמַר עַל אַחְדוּת עַמֵּנוּ בְּכׇל הַזְּמַנִּים.
תִּהְיֶה נָא מְנוּחַת הַשַּׁבָּת שׂוֹרֶרֶת בְּכׇל עַנְפֵי הַחַיִּים, בַּעֲבוֹדָה, בַּתַּחְבּוּרָה, בָּתֵּי הָעֵסֶק, מִסְחָר וּמְלָאכָה!
אֲדָר, תש"ד.
אֶל הַצִּבּוּר הַיְּהוּדִי בְּחֵיפָה
בְּיוֹם 1 בְּסֶפְּטֶמְבֶּר 1939 פָּלְשׁוּ קַלְגַּסֵּי הַנָּאצִים לְאַדְמַת פּוֹלִין.
הוּנַף הַגַּרְזֶן עַל אֵם-הַגָּלוּיוֹת, שֶׁהֵזִינָה אֶת תְּקוּמַת יִשְׂרָאֵל בְּכׇל גִּיֽלּוּיֶיהָ, עַל מַאֲמַצֵּי-דּוֹרוֹת, עַל מְקוֹרוֹת-תַּרְבּוּת-וִיצִירָה, עַל זָקֵן וְצָעִיר, אִשָּׁה וָטַף.
עוֹלָם שָׁלֵם עָלָה בָּאֵשׁ, בַּחֶרֶב, בָּרָעָב, בְּאֵדֵי-רַעַל, בְּהִתְעַלְּלוּת-שְׂטָנִים.
וְאֵין נִיב בִּשְׂפַת-אָדָם לְמִצּוּי הַצַּעַר, לְבִטּוּי הַשֶּׁבֶר לְתֵיֽאוּר הָאֵימָה.
אֻוֽמָּה שְׁלֵמָה שִׁיֽכַּלְנוּ.
אַךְ שְׂרִידִים נֶאֱבָקִים וְנֶאֱנָקִים בְּגֵיֽטָאוֹת-הַגַּרְדּוֹם; אַךְ אוּדִים מֻוֽצָּלִים מִנִּי הַדְּלֵיֽקָה הַגְּדוֹלָה נֶחְלְצוּ לְאֶרֶץ; פְּלִיטֵי גֵּיהִנּוֹם וְעִיֽנּוּיִים וְיִסּוּרִים עוֹד יֵיֽחָלְצוּ.
בְּיוֹם זֶה נִתְיַיֽחֵד עִם זִכְרָם הַקָּדוֹשׁ. יַד-אַחִים לוֹהֶטֶת נוֹשִׁיט לַנִּיֽצּוֹלִים. מֵעֵבֶר לַחוֹמוֹת נִשְׁלַח לָהֶם אֶת שְׁבוּעַת-עִידוּדֵנוּ: לֹא נִשְׁכַּח אוֹתְכֶם!
בְּ"יוֹם יַהֲדוּת פּוֹלִין", הָרִאשׁוֹן בְּסֶפְּטֶמְבֶּר, נָרִים בְּרָצוֹן אֶת תְּרוּמָתֵנוּ לַ"וַּעַד הַמְּאֻוֽחָד לְמַעַן יְהוּדֵי פּוֹלִין", הַפּוֹעֵל וְהֶעָתִיד לִפְעֹוֽל לְעֶזְרָתָם וְלִקְלִיטָתָם שֶׁל פְּלִיטֵי פְּאֵר-הַגָּלוּיוֹת.
 וַעַד הַקְּהִלָּה הָעִבְרִית בְּחֵיפָה "אוֹת" דְּפוּס קוֹאוֹפֵּרָטִיבִי בע"מ, טֵלֵפוֹן 2973
תנצב"ה
נָפַל הַשֶּׁקֶר מֵרֹאשֵׁנוּ
אַחֲרֵי מַחֲלָה קְצָרָה נִסְפּוּ בַּעֲלֵי בָּתִּים (הַסַּפְסָרִים) בַּעֲלֵי בְּרִית (בְּרִית הַצִּיּוֹנִים הַכְּלָלִיִּים) בַּעֲלֵי אֲחֻוֽזּוֹת גְּדוֹלוֹת (אִכָּרִים) וּבַעֲלֵי פְרַנְקוֹ
הַלְּוָיָה בַּיּוֹם הַשְּׁלִישִׁי, אֶחָד בְּאוֹגוּסְט 1944 מֵרְחוֹב: קַלְפִּי - כְּנֶסֶת יִשְׂרָאֵל בְּ-8 בַּבֹּקֶר
אָנוּ מְבַקְּשִׁים מִכׇּל מַכִּירֵינוּ וּמִכׇּל בְּנֵי הַיִּשּׁוּב לַחֲלֹק לַמְּנוֹחִים אֶת הַכָּבוֹד הָאַחֲרוֹן וְלָבוֹא "לַקַּלְפִּי" בְּדִיּוּק לְמַעַן יִשָּׁכַח שְׁמָם בִּמְהֵרָה.
 הַמִּתְאַבְּלִים שִׁלְטוֹן עַצְמִי - גָּלוּת זַ"ל
ב"ה
הוֹדָעָה
הוֹאִיל וְהַפִירְמָה "אָקָא" חֵיפָה פִּרְסְמָה הַשָּׁנָה עַל חֲפִיסוֹת שֶׁל קֶמַח תַּפּוּחֵי אֲדָמָה "כָּשֵׁר לְפֶסַח" בְּהַשְׁגָּחַת הָרַבָּנוּת בְּחֵיפָה,
לָכֵן, לְמַעַן הָאֱמֶת, הִנְנוּ מְפַרְסְמִים בָּזֹאת שֶׁהַפִירְמָה הַנָּ"ל לֹא קִבְּלָה מֵאִתָּנוּ הַשָּׁנָה כׇּל תְּעוּדַת הֶכְשֵׁר.
י"ד בְּנִיסָן תש"ד
אָנוּ מְזֻוֽעְזָעִים מִמִּקְרֵי הָרֶצַח הַמְּתֹוֽעָבִים בִּרְחוֹבוֹת עִירֵנוּ, וּמַבִּיעִים אֶת שְׁאַט נַפְשֵׁנוּ מִפְּעֻוֽלּוֹת כְּנֻוֽפְיוֹת הַפּוֹרְשִׁים הַמְּסַכְּנוֹת אֶת עֲתִידֵנוּ בָּאָרֶץ.
כׇּל הַיִּשּׁוּב נִדְרָשׁ לַעֲשׂוֹת אֶת אֲשֶׁר בְּיָדוֹ לִמְנִיעַת מַעֲשֵׂי פֶּשַׁע כָּאֵלּוּ וּלְבִדּוּד מְבַצְּעֵיהֶם.
א' כִּסְלֵו תש"ח 14.11.47
חֵיפָה
הַוַּעַד הַלְּאֻוֽמִּי הִכְרִיז עַל בִּטּוּל מְלָאכָה כְּלָלִי לְרַבּוֹת הַתַּחְבּוּרָה הַיּוֹם מִשָּׁעָה 1 עַד 1.30 בַּצׇּהֳרַיִם בְּעֵת לְוָיַת קְדוֹשֵׁינוּ שֶׁנָּפְלוּ חָלָל בַּמִּלְחָמָה עַל זְכוּת הָעֲלִיָּה לְאַרְצֵנוּ.
כ"ב כִּסְלֵו תש"ו 27.11.45
"רוֹיְטֵר" מוֹדִיעַ:
"שְׁבַע מֵאוֹת וַחֲמִיֽשִּׁים יְהוּדִים רוֹמָנִים הָיוּ בָּאֳנִיָּה הַפָּאֽנָאֽמִית "סְטְרוּמָה", שֶׁטָּבְעָה מֵחֲמַת הִתְפּוֹצְצוּת צָפוֹנָה לְבּוֹסְפּוֹר, אַחֲרֵי שֶׁהִפְלִיגָה מֵאִיסְטַאנְבּוּל. לְסוֹכְנוּת הַיְּדִיעוֹת שֶׁל וִישִׁי מוֹסְרִים, כִּי כׇּל אֵלֶּה שֶׁהָיוּ בָּאֳנִיָּה נִיֽסְפּוּ".
הַיְּדִיעָה הִגִּיעָה לְמַעַרְכוֹת הָעִתּוֹנִים הַיּוֹמִיִּים וְרַבִּים שְׁמָעוּהָ הַבֹּוֽקֶר גַּם בְּרַדְיוֹ לוֹנְדוֹן.
"סְטְרוּמָה" הִגִּיעָה לְאִיסְטְאַנְבּוּל בְּאֶמְצַע חֹוֽדֶשׁ דֵּצֶמְבֶּר 1941. הָאֲנָשִׁים לֹא הֻוֽרְשׁוּ לָרֶדֶת לְאַדְמַת תּוּרְכִּיָּה. חָיוּ בִּמְצוּקָה, צְפִיפוּת, מַחֲלוֹת וְרָעָב. הַמֶּמְשָׁלָה הָרוֹמָנִית גָּזְלָה מִיְּדֵיהֶם אֶת מְעַט הָאֹוֽכֶל שֶׁאָמְרוּ לָקַחַת עִמָּהֶם לַדֶּרֶךְ. בַּסְּפִינָה - מֵאָה וּשְׁנַיִם יְלָדִים, בִּכְלָלָם מִסְפָּר רַב שֶׁל תִּינוֹקוֹת.
הַיְּדִיעָה עוֹרְרָה הִתְרַגְּשׁוּת רַבָּה בַּצִּבּוּר.
בּוֹדְקִים אֶת נְכוֹנוּת הַיְּדִיעָה.
25.2.1942
לְצִיֽבּוּר הַפּוֹעֲלִים בָּאָרֶץ
לְמַעְלָה מֵרְבָבָה שֶׁל בַּחוּרֵי יִשְׂרָאֵל מֵאֶרֶץ-יִשְׂרָאֵל וּמֵאוֹת אֲלָפִים שֶׁל חַיָּיֽלִים עִבְרִים עוֹמְדִים בְּמַעַרְכוֹת הַמִּלְחָמָה בְּכׇל הַצְּבָאוֹת שֶׁל בְּנֵי הַבְּרִית בָּעוֹלָם. מֵאוֹת אֲלָפִים שֶׁל פּוֹעֲלֵי יִשְׂרָאֵל בָּאָרֶץ וּבַגּוֹלָה נוֹתְנִים אֶת כּוֹחָם וְאוֹנָם לַעֲבוֹדַת הַמִּלְחָמָה.
אַךְ בְּתוֹךְ הַמִּלְחָמָה שֶׁאָנוּ עוֹמְדִים כָּתֵף אֶל כָּתֵף עִם בְּנֵי הַבְּרִית, אֲנוּסִים אָנוּ לְהָרִים אֶת קוֹלֵנוּ בְּאׇזְנֵי עַם בְּרִיטַנְיָה וׇקֳבָל הָעוֹלָם כֻּוֽלּוֹ: לִמְחוֹת עַל עָוֶוֽל, לְעוֹרֵר מַצְפּוּן וְלִתְבֹּוֽעַ אֶת זְכוּתֵנוּ - זְכוּת הָעָם הָעִבְרִי לְהַצָּלַת בָּנָיו בְּמוֹלַדְתָּם.
חַבְרֵי הַהִסְתַּדְּרוּת בַּאֲשֶׁר הֵם שָׁם נִקְרָאִים לָתֵת יָד נֶאֱמָנָה לְהַאֲדָרָתָהּ שֶׁל עֲצוּמַת הַיִּשּׁוּב הַנִּפְתַּחַת לְפִי הַחְלָטַת הַוַּעַד הַלְּאֻוֽמִּי בְּיוֹם הַשְּׁלוֹשִׁים לְ"סְטְרוּמָה" וְלַהֲרָמַת תְּרוּמַת סֶלַע-הַמִּפְלָט לַמַּדְרֵגָה הָרְאוּיָה לָהּ.
לֹא יְשֻׁוֽתַּק קוֹלֵנוּ וְלֹא תֵּאָלֵם תְּבִיעָתֵנוּ עַד אִם יִפָּתְחוּ שַׁעֲרֵי הָאָרֶץ וְיִנָּתֵן דְּרוֹר לְכׇל אִישׁ יְהוּדִי הַנִּיֽצָּל מֵהַחֶרֶב הַנָּאצִית.
ה' נִיסָן תש"ב
אֶל הַיִּשּׁוּב הָעִבְרִי בְּחֵיפָה
לְרֶגֶל יוֹם הַנִּצָּחוֹן וּבְהֶתְאֵם לְהוֹרָאוֹת הָרַבָּנוּת הָרָאשִׁית לְאֶרֶץ-יִשְׂרָאֵל וְהַוַּעַד הַלְּאֻוֽמִּי אָנוּ עוֹרְכִים תְּפִיֽלַּת הוֹדָיָה בְּבֵית הַכְּנֶסֶת הַמֶּרְכָּזִי, הֲדַר הַכַּרְמֶל (רח' הַגִּלְעָד) בְּיוֹם הָרְבִיעִי כ"ו אִיֽיָּר 9.5.45 בְּשָׁעָה 7 אחה"צ בְּנוֹכְחוּת בָּאֵי-כֹּחַ הַמֶּמְשָׁלָה וְהַמּוֹסָדוֹת.
הַצִּבּוּר מִתְבַּקֵּשׁ לְהִשְׁתַּתֵּף בַּהֲמוֹנָיו
כ"ה אִיֽיָּר תש"ה 8.5.45
חֵיפָה
לִכְבוֹד נְשִׂיא הַמּוֹעָצָה הַמְּקוֹמִית בְּנֵי-בְּרַק.
א. נ.
הִנְנִי מִתְכַּבֵּד בָּזֶה לְאַשֵּׁר בְּרָצוֹן כִּי הַמּוֹעָצָה הַמְּקוֹמִית בְּנֵי-בְּרַק, הוֹשִׁיטָה תָּמִיד יַד עֶזְרָה לְמִפְעָל הַהִתְגּוֹנְנוּת הַכַּלְכָּלִית נֶגֶד הַחֵרֶם הָעַרְבִי וּבִפְרָט בְּעִנְיְנֵי הִתְנַזְּרוּת הַיִּשּׁוּב בְּתוֹצֶרֶת סוּרְיָה וְהַלְּבָנוֹן. מְיֻוֽתָּר לְהַדְגִּישׁ כִּי הַכְּרוּזִים בְּשֵׁם "חֶבְרַת מְפִיצֵי תּוֹצֶרֶת סוּרְיָה וְהַלְּבָנוֹן יָפוֹ", הֻוֽדְפְּסוּ וְנָפוֹצוּ בְּלִי שׁוּם קֶשֶׁר עִם וַעֲדָתֵנוּ שֶׁהִיא כּוֹלֶלֶת אֶת כׇּל הַגּוֹרְמִים הַכַּלְכָּלִיִּים הַיִּשּׁוּבִיִּים וְשֶׁהִיא עוֹמֶדֶת תַּחַת הַפִּקּוּחַ שֶׁל הַמּוֹסָדוֹת הָעֶלְיוֹנִיִּים שֶׁל הַיִּשּׁוּב. לְפִי יְדִיעוֹתַי הֻוֽדְפְּסוּ הַכְּרוּזִים הָאֵלֶּה וְנָפוֹצוּ עַל יְדֵי חוּג מְסֻוֽיָּם שֶׁל רוֹכְלִים (תַּרְתָּא מַשְׁמָע) שֶׁמְּעֻוֽנְיָנִים לְהוֹצִיא אֶת הַתַּחֲרוּת שֶׁל הָרוֹכְלִים הָעַרְבִיִּים מֵהַשּׁוּק שֶׁל בְּנֵי-בְּרַק וְהַסְּבִיבָה.
מוּבָן מֵאֵלָיו כִּי הַמַּטָּרָה הַזּוֹ רְצוּיָה לָנוּ אֲבָל אֲנִי בְּהֶחְלֵט לֹא יָכוֹל לְהַשְׁלִים עִם הָאֶמְצָעִים שֶׁהַחוּג הַזֶּה אָחַז בָּהֶם.
כ"ט תִּשְׁרֵי תש"ז - 24.10.46
תֵּל-אָבִיב
ד"ר א. מַרְכּוּס
לַצִּבּוּר הָעִבְרִי בְּחֵיפָה!
בְּקֶשֶׁר עִם הַמִּקְרִים הַמַּעֲצִיבִים, אֲשֶׁר קָרוּ הַיּוֹם בְּחֵיפָה וְגָרְמוּ לְקׇרְבָּנוֹת אָדָם אָנוּ פּוֹנִים לַיִּשּׁוּב הָעִבְרִי בִּדְרִישָׁה נִמְרֶצֶת לִשְׁמֹוֽר עַל הַשֶּׁקֶט, לֹא לְהִגָּרֵר אַחֲרֵי שְׁמוּעוֹת מְסִיתוֹת וְלַעֲזֹוֽר לַשִּׁלְטוֹנוֹת בִּשְׁמִירָה עַל הַסֵּדֶר וְהַבִּטָּחוֹן.
כ"ד בְּאִיָּיֽר, צ"ח.
בְּיוֹם רִאשׁוֹן, כ' אִיֽיָּר תש"י (7.5.50) בְּשָׁעָה 7.30 בָּעֶרֶב בְּאוּלַם הַ"מַּכַּבִּי", רח' בַּלְפוּר פִּנַּת הֵרְצְל תִּתְקַיֵּיֽם אֲסֵפַת מְחָאָה שֶׁל חַבְרֵי כׇּל הָאִרְגּוּנִים הַכַּלְכָּלִיִּים בְּחֵיפָה וְהַסְּבִיבָה נֶגֶד הַצָּעַת חֹוֽק הָאַרְנוֹנָה לְפִצּוּי נִזְקֵי הַמִּלְחָמָה
בּוֹאוּ בַּהֲמוֹנִים לְהַפְגִּין אֶת הִתְנַגְּדוּתְכֶם הַנִּמְרֶצֶת נֶגֶד מַס בִּלְתִּי צוֹדֵק זֶה הַמְּאַיֵּיֽם עַל כׇּל עַנְפֵי הַכַּלְכָּלָה הַבְּמַעֲמַסָּה כְּבֵדָה נוֹסֶפֶת שֶׁבְּכוֹחָהּ לְהַכְרִיעָם לִבְלִי קוּם!
 אִרְגּוּן הַסּוֹחֲרִים הַכְּלָלִי, חֵיפָה אִרְגּוּן הַמַּעֲמָד הַבֵּינוֹנִי, חֵיפָה אִרְגּוּן שֶׁל בַּעֲלֵי מְלוֹנוֹת, מִסְעָדוֹת וּבָתֵּי=קָפֶה, חֵיפָה הִתְאַחֲדוּת בַּעֲלֵי הַבָּתִּים, חֵיפָה
מִשְׁפָּחוֹת רַבּוֹת נֶאֶלְצוּ לַעֲזֹוֽב אֶת מְקוֹם מְגוּרֵיהֶם בְּבָתֵּי הָעַרְבִים בָּעִיר וּבִגְבוּלוֹת הַיִּשּׁוּב הָעִבְרִי וּלְחַפֵּשׂ לָהֶם מִקְלָט בֵּין אַחִים.
עִם כׇּל הַצְּפִיפוּת בָּעִיר, יֵשׁ עוֹד גַּם כַּיּוֹם מִשְׁפָּחוֹת הַיְּכוֹלוֹת לְהִצְטַמְצֵם לִזְמַן מָה וּלְפַנּוֹת אֶת אַחַד הַחֲדָרִים בְּבָתֵּיהֶם לְשֵׁם שִׁיֽכּוּן פְּלִיטִים.
אָנוּ יוֹדְעִים אֶת אִי הַנּוֹחִיּוּת שֶׁבַּדָּבָר, אוּלָם לַפְּלִיטִים קָשֶׁה פִּי כַּמָּה.
לָכֵן אָנוּ פּוֹנִים אֲלֵיכֶם בְּשֵׁם הָאָח הַפָּלִיט: "גְּשָׁה לִי וְאֵשֵׁבָה" (יְשַׁעְיָהוּ מ"ט), פַּנֵּה נָא מָקוֹם לָשֶׁבֶת אִתְּךָ עַד יַעֲבֹוֽר זַעַם וְעַד יָקוּם מִשְׁטָר מְדִינִי יְהוּדִי בָּאָרֶץ!
לֹא מְעַטּוֹת הֵן הַמִּשְׁפָּחוֹת הַקַּלּוֹת שֶׁל הַפְּלִיטִים שֶׁלֹּא יִהְיוּ לְמַעֲמָסָה עַל הַמְּנַדֵּב נִדְבַת חֶדֶר לְשִׁיֽכּוּן.
הַמִּתְנַדְּבִים מִתְבַּקְּשִׁים לְהִתְקַשֵּׁר עִם הַוַּעֲדָה לְשִׁיֽכּוּן פְּלִיטִים שע"י וַעַד הַקְּהִלָּה, רח' אַרְלוֹזוֹרוֹב 16, טל. 4544
ד' בְּטֵבֵת תש"ח
בְּחָרוֹן וּבְזַעַם הִנְנוּ מוֹדִיעִים עַל חֲמִשָּׁה קְדוֹשִׁים גְּדַלְיָה מִטְנִיצְקִי שָׁאוּל וַאכְבּוּך רְאוּבֵן אַגְדֶּשְׁטֵין בָּרוּךְ חָרָשׁ וְאִשָּׁה (שֶׁטֶּרֶם זֹוֽהֲתָה) שֶׁנָּפְלוּ חָלָל בִּידֵי הַמְּרַצְּחִים הַשְּׁפָלִים וְהַמְּתֹוֽעָבִים שֶׁל לִגְיוֹן הָרוֹצְחִים
הַהַלְוָיָה תֵּצֵא הַיּוֹם, יוֹם רְבִיעִי, כ"ד בִּשְׁבָט תש"ח (4.2.48) בְּשָׁעָה 12 בַּצׇּהֳרַיִם מִבֵּית הַחוֹלִים רוֹטְשִׁילְד וְתַגִּיעַ לְרַחֲבַת בֵּית הַקְּרָנוֹת
בְּעֵת הַהַלְוָיָה תִּסָּגֵרְנָה הַחֲנוּיוֹת וְתִפָּסֵק הַמְּלָאכָה וְהַתַּחְבּוּרָה
הַיִּשּׁוּב הָעִבְרִי יַחֲלֹק אֶת הַכָּבוֹד הָאַחֲרוֹן לַקְּדוֹשִׁים וְיִצְטָרֵף לְזַעֲקַת הַיִּשּׁוּב עַל גֵּרוּשׁ לִגְיוֹן הַמְּרַצְּחִים - וּמִיָּד!!
 וַעַד הַקְּהִלָּה, וַעֲדַת הַמַּצָּב
אֵבֶל כָּבֵד!
הַיִּיֽשּׁוּב הַיְּהוּדִי מְזֻוֽעְזָע עַד עֹוֽמֶק הַנֶּפֶשׁ מֵהָרֶצַח הַמְּתֹוֽעָב שֶׁל 39 עוֹבְדֵי בָּתֵּי הַזִּקּוּק שֶׁנָּפְלוּ חָלָל בִּידֵי מְרַצְּחִים שְׁפָלִים.
הַלְוָיָתָם תֵּצֵא הַיּוֹם, יוֹם רְבִיעִי, י"ח בְּטֵבֵת תש"ח (31.12.47) בְּשָׁעָה 1 מִבֵּית הַקְּרָנוֹת לְבֵית הֶעָלְמִין הֶחָדָשׁ.
 וַעַד הַקְּהִלָּה, חֵיפָה וַעֲדַת הַמַּצָּב
לִיהוּדֵי חֵיפָה!
אַחִים!
פְּסַק דִּין בִּלְתִּי מְשֻׁוֽחָד שֶׁל הָרֹוֽב הַמַּכְרִיעַ שֶׁל אֻוֽמּוֹת הָעוֹלָם הִכִּיר בִּזְכוּתוֹ שֶׁל עַם יִשְׂרָאֵל לְעַצְמָאוּת בְּחֶלְקָהּ הַגָּדוֹל שֶׁל הָאָרֶץ. הַהַכְרָעָה נָפְלָה וְהַיִּשּׁוּב הָעִבְרִי בָּאָרֶץ צוֹעֵד קוֹמְמִיּוּת לִקְרַאת הֲקָמַת מְדִינָתוֹ וּקְלִיטַת עֲלִיָּה הֲמוֹנִית. קָמוּ כּוֹחוֹת הַמְּנַסִּים לְהַטְבִּיעַ בְּדָם אֶת רֵאשִׁית צַעֲדֵנוּ. בְּאוֹן עוֹמֵד הַיִּשּׁוּב נֶגֶד הַתְקָפוֹת שֶׁל הַכְּנֻוֽפְיוֹת הַשּׁוֹנוֹת, מִתְגּוֹנֵן בְּכָבוֹד וּמֵשִׁיב מַכָּה עַל מַכָּה.
אוּלָם לֹא רַק בְּמִבְחַן הַכֹּוֽחַ נִבָּחֵן, כִּי אִם גַּם בַּגְרוּתֵנוּ הַמְּדִינִית עוֹמֶדֶת בְּמִבְחָן.
לָכֵן אָנוּ קוֹרְאִים לַיִּשּׁוּב הָעִבְרִי בְּחֵיפָה: א. לְהִמָּנַע מֵהֲפָצַת שְׁמוּעוֹת וִיצִירַת בֶּהָלָה. ב. לְהִמָּנַע מִכׇּל הִתְקַהֲלוּיוֹת וְהִסְתַּכְּנוּת מְיֻוֽתֶּרֶת. ג. לְהִשָּׁמַע לְהוֹרָאוֹת הַסַּדְרָנִים מִטַּעַם "מִשְׁמַר הָעָם" לְלֹא כׇּל וִכּוּחַ. ד. לֹא לַעֲזֹוֽב מְקוֹמוֹת מְגוּרִים אוֹ עֲבוֹדָה בְּלִי הוֹרָאָה מְפֹוֽרֶשֶׁת שֶׁל מוֹסָדוֹת מֻוֽסְמָכִים. ה. לֹא לִפְלֹוֽשׁ לְבָתִּים זָרִים בֵּין יְהוּדִיִּים וּבֵין עַרְבִיִּים.
הַמּוֹסָדוֹת מוֹדִיעִים: א. הָעוֹזְבִים אֶת דִּירוֹתֵיהֶם עַל דַּעַת עַצְמָם לֹא יֵיֽעָנוּ וְלֹא יֵיֽעָזְרוּ ע"י מוֹסְדוֹת שִׁכּוּן. ב. הַפּוֹלְשִׁים לְדִירוֹת זָרוֹת יוּצְאוּ מִשָּׁם.
מִשְׁמַעַת - הִיא צַו הַשָּׁעָה!
זֹאת חֲנֻוֽכָּה תש"ח
לַיִּשּׁוּב הָעִבְרִי בְּחֵיפָה!
זֶה 4 יָמִים נִבְחָרֵינוּ יוֹשְׁבִים בִּשְׁבִיתַת רָעָב, אֵין סִימָן שֶׁל תְּזוּזָה מֵעֶמְדַּת הָרִשְׁעוּת שֶׁל הַמֶּמְשָׁלָה.
הַצִּבּוּר הָעִבְרִי בְּחֵיפָה יַפְגִּין מָחָר אֶת זַעְמוֹ בַּאֲסֵפַת הֲמוֹנִים שֶׁתִּתְכַּנֵּס בְּיוֹם א' דְּפֶסַח בְּשָׁעָה 11.30 בְּרַחֲבַת בֵּית הַקְּרָנוֹת.
בַּל יֵעָדֵר אַף יְהוּדִי וִיהוּדִיָּה מֵאֲסֵפָה זֹאת!
מִתְפַּלְּלֵי בֵּית הַכְּנֶסֶת יֵלְכוּ בַּסַּךְ לְאַחַר הַתְּפִלָּה לִמְקוֹם הָאֲסֵפָה.
עֶרֶב פֶּסַח תש"ו
לַיִּשּׁוּב הָעִבְרִי בְּחֵיפָה!
לְמַעַן מְנֹוֽעַ סַפְסָרוּת וְהַעֲלָאַת מְחִירֵי הַבָּשָׂר נִפְסְקָה זֶה כְּ-5 שָׁבוּעוֹת שְׁחִיטַת הַבָּקָר וּמְכִירַת הַבָּשָׂר, לְפִי הַצַּו שֶׁל הַמּוֹסָדוֹת הָעֶלְיוֹנִים
בְּהֶתְאֵם לְהוֹרָאוֹת הַוַּעַד הַלְּאֻוֽמִּי מֵאֶמֶשׁ מִתְחַדֶּשֶׁת הַשְּׁחִיטָה, בִּתְנַאי שֶׁמְּחִיר הַבָּשָׂר לֹא יַעֲלֶה עַל 620 מא"י הק"ג לְצַרְכָן, ז. א. 124 מא"י בְּעַד 200 גְּרָם
הָאִטְלִיזִים יִהְיוּ פְּתוּחִים רַק בַּיָּמִים: רְבִיעִי, חֲמִישִׁי, וְשִׁשִּׁי בַּשָּׁבוּעַ.
הַקָּהָל נִדְרָשׁ, לְטוֹבָתוֹ הוּא, לְהוֹדִיעַ לְמַחְלֶקֶת הַכַּלְכָּלָה שֶׁל וַעֲדַת הַמַּצָּב, בְּשׁוּק תַּלְפִּיּוֹת (וַעַד הֲדַר הַכַּרְמֶל) עַל כׇּל מִקְרֶה שֶׁל דְּרִישַׁת הַמְּחִיר הָעוֹלֶה עַל 620 מא"י וּכְמוֹ כֵן עַל כׇּל מִקְרֶה שֶׁל סֵיֽרוּב לִמְכֹּוֽר בָּשָׂר בַּמְּחִיר הַקָּבוּעַ.
י"ז בִּשְׁבָט תש"ח (28.1.48)
לַיִּשּׁוּב הָעִבְרִי!
בַּיָּמִים הָאַחֲרוֹנִים הׇוֽעֳלוּ מְחִירֵי מִצְרָכִים חִיּוּנִיִּים רִאשׁוֹנִיִּים אֲחָדִים, מִבְּלִי לְקַבֵּל עַל כָּךְ רְשׁוּת מֵהַמּוֹסָדוֹת הַיִּשּׁוּבִיִּים.
הוֹפָעָה זוֹ עֲלוּלָה לְעַרְעֵר אֶת סִדְרֵי הַכַּלְכָּלָה הַתַּקִּינִים שֶׁל הַיִּשּׁוּב, אֲשֶׁר עַל שְׁמִירָתָם אָנוּ מְצֻוִּוֽים בִּימֵי הַכְרָעָה אֵלֶּה.
בְּאֹוֽפֶן מְיֻוֽחָד אָנוּ מְצַיְּיֽנִים, כִּי הַעֲלָאַת מְחִירֵי הַבָּשָׂר נֶעֶשְׂתָה בְּאֹוֽפֶן שְׁרִירוּתִי לְלֹא פְּנִיָּה אֵלֵינוּ.
אָנוּ אוֹסְרִים עַל כׇּל סֶקְטוֹר כַּלְכָּלִי לְהַעֲלוֹת אֶת הַמְּחִירִים עַל מִצְרָךְ כָּלְשֶׁהוּ, מִבְּלִי לְקַבֵּל אִשּׁוּר מֵאִתָּנוּ.
אָנוּ דּוֹרְשִׁים מֵהַקָּהָל לֹא לְשַׁלֵּם שׁוּם תּוֹסֶפֶת לַמְּחִירִים שֶׁהָיוּ עַד כֹּה כׇּל עוֹד לֹא נִתְקַבֵּל עַל כָּךְ אִשּׁוּר מִצִּדֵּנוּ.
ה' בְּטֵבֵת תש"ח
חֵיפָה
בִּיֽקֹּוֽרֶת תְּהִי!
הָחֵל מִיּוֹם רְבִיעִי ח' אֲדָר א' תש"ח 18.2.48 תַּתְחִיל הַבִּיֽקֹּוֽרֶת בְּעִנְיְנֵי הַגִּיּוּס.
כׇּל הָאֲנָשִׁים יְבֻוֽקְּרוּ בַּבָּתִּים, בִּמְקוֹמוֹת הָעֲבוֹדָה, בִּמְקוֹמוֹת צִיֽבּוּרִיִּים וּפֻוֽמְבִּיִּים - לְשֵׁם זִיֽהוּי.
מֵעַתָּה חַיָּיֽב כׇּל אֶחָד לְהִצְטַיֵּיֽד בְּכַרְטִיס-חָבֵר (שֶׁל שֵׁרוּתֵי-הַבִּטָּחוֹן) אוֹ בִּתְעוּדַת הִתְיַיֽצְּבוּת. יֵשׁ לְשֵׂאתוֹ וּלְהֵעָנוֹת לַבִּיֽקֹּוֽרֶת.
בַּל יִהְיוּ מִשְׁתַּמְּטִים בְּתוֹכֵנוּ! נֹוֽעַר, נָשִׁים וּגְבָרִים הִתְגַּיְּיֽסוּ!
לִשְׁכוֹת הַהַרְשָׁמָה: הֲדַר הַכַּרְמֶל תַּחֲנַת מְכַבֵּי אֵשׁ מִתְנַדְּבִים (רח' פֶּבְזְנֶר) בְּכׇל יְמוֹת הַשָּׁבוּעַ מִ-11 לפנה"צ - 9 בָּעֶרֶב בְּיוֹם שִׁשִּׁי מִ-3-11 אחה"צ וּבְמוֹצַ"שׁ מִ-9-6. הַר הַכַּרְמֶל וַאֲחֻוֽזָּה מְכִינוֹת ביה"ס הָרֵיֽאָלִי, דֶּרֶךְ הַיָּם ע"י בֵּית-הַכְּנֶסֶת בַּת גַּלִּים בְּבֵית הַסֵּפֶר הָעֲמָמִי, רח' הַשָּׁרוֹן מִ-9-7 בָּעֶרֶב נְוֵה שַׁאֲנָן בְּוַעַד הַשְּׁכוּנָה מִ-9-7 בָּעֶרֶב
ג' אֲדָר א' תש"ח - 13.2.48
חֵיפָה
לַיִּשּׁוּב הַיְּהוּדִי בְּחֵיפָה!
הַשָּׁלָב הָרִאשׁוֹן שֶׁל תְּגוּבַת הַיִּשּׁוּב - הַהַחְלָטָה עַל הַקְצָבַת 100.000 לא"י לַעֲלִיָּה וְלַהַעְפָּלָה וְהַכְלָלַת הַסְּכוּם הַזֶּה בְּתַקְצִיבֵי הָעִירִיּוֹת, הַקְּהִלּוֹת וְהַמּוֹעָצוֹת הַמְּקוֹמִיּוֹת עָשָׂה רֹוֽשֶׁם רַב בָּאָרֶץ וּבְחוּ"ל.
בָּזֶה הֻוֽבְלַט בְּיֶתֶר שְׂאֵת כִּי זוֹ הַחְלָטָה נְחוּשָׁה עִם הַיִּשּׁוּב הָעִבְרִי לְעוֹדֵד וְלַעֲזֹוֽר לַהַעְפָּלָה כׇּל עוֹד קַיָּיֽם הַמִּשְׁטָר הַבִּלְתִּי חֻוֽקִּי שֶׁל "הַסֵּפֶר הַלָּבָן" מִשְּׁנַת 1939.
עַתָּה הִגִּיעָה הַשָּׁעָה לְמִמּוּשׁ הַהַחְלָטָה הַנָּ"ל.
הַוַּעַד הַפּוֹעֵל שֶׁל הַקְּהִלָּה בְּחֵיפָה מָצָא כִּי הַדֶּרֶךְ הַיְּעִילָה בְּיוֹתֵר, הֵן מִבְּחִינָה מְדִינִית וְהֵן מִבְּחִינַת גִּבּוּשׁ הַבִּטּוּי שֶׁל הַרְגָּשׁוֹתֵינוּ לְאַחֵינוּ הַמַּעְפִּילִים הִיא - תַּשְׁלוּם מִכְסַת הַקְּהִלָּה עֲבוּר חֹדֶשׁ נוֹסָף לִשְׁנַת חֶשְׁבּוֹן זוֹ.
בְּתַשְׁלוּם הַחֹדֶשׁ הַשְּׁלֹשָׁה עָשָׂר שֶׁל מַס הַקְּהִלָּה יִשְׁתַּתֵּף כׇּל יְהוּדִי בְּחֵיפָה הִשְׁתַּתְּפוּת שֶׁל מַמָּשׁ בְּמִלְחַמְתֵּנוּ נֶגֶד הַהִתְנַקְּשׁוּת בִּזְכוּיוֹתֵינוּ עַל הָאָרֶץ וְהַיַּחַס הָאַכְזָרִי שֶׁל שִׁלְטוֹן הַמַּנְדָּט לִשְׂרִידֵינוּ הַמְּשַׁוְּעִים לְהַצָּלָה וְהַחוֹתְרִים בִּשְׁאֵרִית כֹּחָם לְחוֹפֵי הָאָרֶץ.
חֵיפָה הָעִבְרִית תִּשָּׂא בְּכָבוֹד עֹוֽמֶס זֶה נֹוֽכַח הַנֵּכֶר וְהַהִתְכַּחֲשׁוּת אֲשֶׁר מִסָּבִיב.
כׇּל אֶחָד מִתְבַּקֵּשׁ לְשַׁלֵּם אֶת מַס הַחֹדֶשׁ הַנּוֹסָף יַחַד עִם הַתַּשְׁלוּם הַחׇדְשִׁי הַשּׁוֹטֵף.
ה' חֶשְׁוָן תש"ז 30.10.46
חֵיפָה
לַיִּשּׁוּב הָעִבְרִי בְּחֵיפָה
בַּהִתְגָּרוּת הָאַחֲרוֹנָה שֶׁל הַמֶּמְשָׁלָה בְּנֶפֶשׁ מִפְעַל הַתְּקוּמָה הַצִּיּוֹנִית, בִּתְפִיסַת מִשְׂרְדֵי הַסּוֹכְנוּת הַיְּהוּדִית וּמַאֲסַר מַרְבִּית חַבְרֵי הַנְהָלָתָהּ שֶׁבָּאָרֶץ, בְּמַאֲסַר יוֹ"ר הַוַּעַד הַלְּאֻוֽמִּי וְרַבִּים מִטּוֹבֵי עַסְקָנֵי הַיִּשּׁוּב, בַּהִתְנַפְּלוּת עַל יִשּׁוּבִים שֹׁקְטִים וּבַהֲרִיסַת פְּרִי עָמָל שֶׁל עֶשְׂרוֹת שְׁנוֹת עֲבוֹדָה חֲלוּצִית - בְּהִתְגָּרוּת זוֹ הִגִּיעָה מֶמְשֶׁלֶת הַסֵּפֶר הַלָּבָן לְשִׂיא שֶׁטֶּרֶם הָיָה כָּמוֹהוּ גַּם בַּדֶּרֶךְ הָאֲרֻוֽכָּה שֶׁל הַהִתְנַקְּשׁוּיוֹת בְּמִפְעָלֵנוּ.
כְּדֵי לְהוֹסִיף הִתְעַלְּלוּת עַל הִתְנַפְּלוּת הוּצְאוּ כׇּל הַמַּעֲשִׂים הָאֵלֶּה בְּיוֹם הַשַּׁבָּת.
הַמֶּמְשָׁלָה מְנַסָּה לְהַעֲמִיד פָּנִים שֶׁמַּעֲשֶׂיהָ מְכֻוָּוֽנִים כְּלַפֵּי מִיֽעוּט קָטָן שֶׁל מְפֵיֽרֵי שָׁלוֹם בִּלְבַד וְכַפֹּוֽעַל כֻּוְּוֽנוּ הַמַּעֲשִׂים הָאֵלֶּה כְּלַפֵּי הַיִּשּׁוּב כֻּוֽלּוֹ וּבָרֹאשׁ וְרִאשׁוֹנָה כְּלַפֵּי בְּחִירָיו וְטוֹבֵי בָּנָיו.
אָנוּ מַכְרִיזִים קֳבָל עַם שֶׁכׇּל יְהוּדֵי חֵיפָה עַל מוֹסְדוֹתֵיהֶם וּנְצִיגֵיהֶם עוֹמְדִים כְּאִישׁ אֶחָד לִפְקֻוֽדַּת מוֹסְדוֹתֵינוּ הַלְּאֻוֽמִּיִּים, הַסּוֹכְנוּת הַיְּהוּדִית וְהַוַּעַד הַלְּאֻוֽמִּי, בְּמִלְחַמְתָּם לְלֹא חַת בְּעַד בִּטּוּל הַסֵּפֶר הַלָּבָן וְהַשָּׂגַת קוֹמְמִיּוּתוֹ שֶׁל עַם יִשְׂרָאֵל בְּאַרְצוֹ.
יְהוּדֵי חֵיפָה! הֵיֽאָבְקוּת הַיִּשּׁוּב עַל זְכוּיוֹתָיו תִּמָּשֵׁךְ בְּיֶתֶר שְׂאֵת וּבְיֶתֶר מִשְׁמַעַת. בַּל יִפְעַל אִישׁ עַל דַּעַת עַצְמוֹ. בְּמִלְחֶמֶת הַיִּשּׁוּב תּוֹךְ מִשְׁמַעַת - עֲרֻוֽבָּה לְנִצְחוֹנֵנוּ הַלְּאֻוֽמִּי.
א' בְּתַמּוּז תש"ו 30.6.46
חֵיפָה
ב"ה
לַצִּבּוּר הָעִבְרִי בְּחֵיפָה
לִקְרַאת הַיָּמִים הַנּוֹרָאִים וְהַקְּדוֹשִׁים הַבָּאִים לִקְרָאתֵנוּ לְשָׁלוֹם אָנוּ נִצָּבִים כֻּוֽלָּנוּ לִפְנֵי ה' אֱלֹוֽקֵי הַמִּשְׁפָּט וְהָרַחֲמִים בִּתְפִיֽלָּה וּבְתַחֲנוּנִים: חוּסָה נָא וְרַחֵם עַל שְׁאֵרִית פְּלֵיֽטַת בֵּית יִשְׂרָאֵל הַנְּתוּנָה בַּצָּרָה וּבַשִּׁבְיָה, הַתּוֹעָה כְּצֹאן נִדָּחִים בְּכׇל שְׁבִילֵי אֵירוֹפָּה לְלֹא מִפְלָט וּמַחֲסֶה. שְׁאִיפָתָם וּמְגַמָּתָם שֶׁל אַחֵינוּ אֵלֶּה לְאַרְצֵנוּ הַקְּדוֹשָׁה, שֶׁגַּם הִיא מִתְגַּעְגַּעַת אֶל בָּנֶיהָ בּוֹנֶיהָ, לְקׇלְטָם וְלָתֵת מְנוּחָה לְכַף רַגְלָם הַכּוֹשֶׁלֶת, אֲבָל לְצַעֲרֵנוּ הַגָּדוֹל תּוֹחֶלֶת זוֹ אֵינָהּ נִתֶּנֶת לָהֶם, שַׁעֲרֵי אֶרֶץ יִשְׂרָאֵל סְגוּרִים וּמְסֻוֽגָּרִים בִּפְנֵי אַחֵינוּ הַנּוֹדְדִים. שַׁלִּיטֵי תֵּבֵל עוֹמְדִים עַל דַּם אַחֵינוּ הַצּוֹעֲקִים לְעֶזְרָה וְאֵין מוֹשִׁיעַ וּמַצִּיל.
אַחִים יְקָרִים, זָקֵן וָנֹוֽעַר! בִּשְׁעַת הֲרַת עוֹלָם זוֹ לְעַמֵּנוּ וְאַרְצֵנוּ בִּימֵי חֶשְׁבּוֹן הַנֶּפֶשׁ וּבִימֵי הָרַחֲמִים וְהַסְּלִיחוֹת אָנוּ פּוֹנִים אֲלֵיכֶם בִּקְרִיאָה הַיּוֹצֵאת מִקֶּרֶב לִבֵּנוּ לְהִתְאַחֵד כֻּוֽלָּנוּ בְּלֵב שָׁלֵם וְלָשׁוּב בִּתְשׁוּבָה שְׁלֵמָה אֶל ה' אֱלֹוֽקֵי יִשְׂרָאֵל.
וּכְשֶׁנְּמַלֵּא בַּהֲמוֹנֵנוּ אֶת בָּתֵּי הַכְּנֶסֶת וְהַתְּפִלָּה, נִשְׁפֹּךְ אֶת לִבֵּנוּ לִפְנֵי אָבִינוּ שֶׁבַּשָּׁמַיִם שֶׁיָּחוּס וִירַחֵם עַל שְׁאֵרִית הַפְּלֵיֽטָה וִיקַבֵּץ אֶת נִדָּחֵינוּ מֵאַרְבַּע כַּנְפוֹת הָאָרֶץ לְאַרְצֵנוּ כַּכָּתוּב: שׁוּבוּ אֵלַי וְאָשׁוּבָה אֲלֵיכֶם, וְנֶאֱמַר: וַיְקַנֵּא ה' לְאַרְצוֹ וַיַּחְמֹוֽל עַל עַמּוֹ וַיְּהִי לָהֶם לְמוֹשִׁיעַ.
וּבְעֶזְרַת הַשֵּׁם נִזְכֶּה כֻּוֽלָּנוּ לִגְאֻוֽלָּתֵנוּ הַשְּׁלֵמָה בְּבִיאַת מְשִׁיחַ צִדְקֵנוּ בִּמְהֵרָה בְּיָמֵינוּ אָמֵן וְאָמֵן.
עֶרֶב רֹאשׁ הַשָּׁנָה תש"ז
חֵיפָה
לַיִּשּׁוּב הָעִבְרִי בְּמִפְרַץ חֵיפָה
לְמַעַן הָקֵל עַל תּוֹשָׁבֵי הַקְּרָיוֹת שֶׁבַּמִּפְרָץ הַזְּקוּקִים לְשֵׁרוּתִי הַקְּהִלָּה וְהָרַבָּנוּת, שֶׁלֹּא יִצְטָרְכוּ לִנְסֹוֽעַ לְשֵׁם כָּךְ לְחֵיפָה הֶחֱלִיט וַעַד הַקְּהִלָּה לִפְתֹּוֽחַ בָּרִאשׁוֹן בְּאוֹקְטוֹבֶּר סְנִיף בַּמִּפְרָץ
תּוֹשָׁבֵי הַקְּרָיוֹת יוּכְלוּ לְקַבֵּל אֶת כׇּל שֵׁרוּתֵי הַקְּהִלָּה וְהָרַבָּנוּת בִּסְנִיף זֶה אֲשֶׁר יִהְיֶה פָּתוּחַ לַקָּהָל בְּכׇל יוֹם פְּרָט לְעַרְבֵי שַׁבָּתוֹת וְחַגֵּי יִשְׂרָאֵל, בַּשָּׁעוֹת 4-7 אחה"צ בְּדִירַת הַמּוֹעֲדוֹן שֶׁל קִרְיַת הַחַשְׁמַל, בַּיִת א' כְּנִיסָה ב'.
י"ב תִּשְׁרֵי תש"ז.
אִישׁ אִישׁ עַל מִשְׁמַרְתּוֹ
מְאֹוֽרְעוֹת הַדָּמִים נִמְשָׁכִים. הַמַּעֲרָכָה קָשָׁה וַאֲרֻוֽכָּה.
מוֹסְדוֹת שֵׁרוּתֵי הַבִּטָּחוֹן בְּחֵיפָה קוֹרְאִים כׇּל יְהוּדִי לְשֵׁרוּת: כׇּל גֶּבֶר בְּגִיל 50-26 כׇּל אִשָּׁה בְּגִיל 30-26 כׇּל הַנֹּוֽעַר בְּגִיל 16-15 לְכׇל אֶחָד יִקָּבַע תַּפְקִיד בְּהֶתְאֵם לְגִילוֹ וִיכׇלְתּוֹ (גִּיּוּס בְּנֵי 25-17 שֶׁל מֶרְכַּז הַמִּפְקָד לְשֵׁרוּת הָעָם נִמְשַׁךְ)
אַתָּה הָאִישׁ! זוֹ הַשָּׁעָה! הִתְיַצֵּב מִיָּד!
לִשְׁכוֹת הַהַרְשָׁמָה: הֲדַר הַכַּרְמֶל תַּחֲנַת מְכַבֵּי אֵשׁ מִתְנַדְּבִים (רח' פֶּבְזְנֶר) בְּכׇל יְמוֹת הַשָּׁבוּעַ מִ-11 לפנה"צ - 9 בָּעֶרֶב. בְּיוֹם שִׁשִּׁי מִ-11 לפנה"צ - 3 אחה"צ וּבְמוֹצַ"שׁ מִ-9-6 בָּעֶרֶב. הַר הַכַּרְמֶל וַאֲחֻוֽזָּה מְכִינוֹת ביה"ס הָרֵיֽאָלִי, דֶּרֶךְ הַיָּם (ע"י בֵּית-הַכְּנֶסֶת) מִ-9-7 בָּעֶרֶב. בַּת גַּלִּים בְּבֵית הַסֵּפֶר הָעֲמָמִי, רח' הַשָּׁרוֹן מִ-9-7 בָּעֶרֶב. נְוֵה שַׁאֲנָן בְּוַעַד הַשְּׁכוּנָה, מִ-9-7 בָּעֶרֶב.
כ"ח שֵׁבֶט, תש"ח - 8.2.48
חֵיפָה
בְּמִסְגֶּרֶת תַּעֲרוּכַת "אַתְחַלְתָּא" יַרְצֶה בַּיּוֹם הַשְּׁלִישִׁי, י"א בְּאִיָּיֽר תש"ה (24.4.45), בְּשָׁעָה 7 בָּעֶרֶב בְּאוּלַם הָאֲגֻוֽדָּה, (בֵּית פֶּבְזְנֶר) מֶנְדֶּל זִינְגֶּר עַל רֵאשִׁית הַזְּרָמִים הַסּוֹצְיָאלִיסְטִיִּים בַּצִּיּוֹנוּת וּבַיּוֹם הָרְבִיעִי, י"ב בְּאִיָּיֽר תש"ה (25.4.45), בְּשָׁעָה 7 בְּעֶרֶב בְּאוּלַם הָאֲגֻוֽדָּה, (בֵּית פֶּבְזְנֶר) ד"ר י. א. רַבִּין עַל רֵאשִׁית הַתְּנוּעָה הַדָּתִית בַּצִּיּוֹנוּת
תַּעֲרוּכַת "אַתְחַלְתָּא" שֶׁל תְּמוּנוֹת וּתְעוּדוֹת מִיְּמֵי בְּרֵאשִׁית שֶׁל הַצִּיּוֹנוּת וּמֵחַיֵּי הֵרְצְל פְּתוּחָה בְּבֵית פֶּבְזְנֶר בִּימֵי חוֹל מִ-11 - 1 וּמִ-4 - 7; בְּיוֹם ו' וּבְשַׁבָּת רַק מִ-11 - 1
 "אוֹת" דְּפוּס קוֹאוֹפֵּרָטִיבִי בע"מ, חֵיפָה, טֵלֵפוֹן 2973
לַחֲתִימַת שְׁבוּעַ הָאֵבֶל
הַיּוֹם הָאַחֲרוֹן לִשְׁבוּעַ הָאֵבֶל עַל חַלְלֵי יִשְׂרָאֵל, שֶׁנִּקְרָא מִטַּעַם הָרַבָּנוּת הָרָאשִׁית לְאֶרֶץ יִשְׂרָאֵל, הֻוֽכְרַז עַל יְדֵי הַוַּעַד הַלְּאֻוֽמִּי יוֹם בִּטּוּל מְלָאכָה כְּלָלִי וְעֹוֽצֶר פְּנִימִי יִשּׁוּבִי בְּכׇל הָאָרֶץ
הַיִּשּׁוּב יַבִּיעַ בַּיּוֹם זֶה, בְּאֶבְלוֹ וּבְזַעְמוֹ הֶעָצוּר, אֶת זַעֲקָתוֹ לִפְתִיחַת שַׁעֲרֵי הָעֲלִיָּה לַשְּׁאֵרִית הַנִּיֽצּוֹלָה מִיַּהֲדוּת יַבֶּשֶׁת אֵירוֹפָּה.
מִשָּׁעָה 9 בַּבֹּוֽקֶר עַד שָׁעָה 11 בַּלַּיְלָה בְּיוֹם רְבִיעִי, כ"ט בַּאֲדָר תש"ה תִּשְׁבֹּוֽת כׇּל עֲבוֹדָה וּמְלָאכָה, בָּעִיר בַּמּוֹשָׁבָה וּבַמֶּשֶׁק, יִסָּגְרוּ כׇּל הָעֲסָקִים, הַחֲנוּיוֹת, בָּתֵּי הַקָּפֶה וּבָתֵּי הַשַּׁעֲשׁוּעִים. כֵּן תִּשְׁבֹּוֽת הַתַּחְבּוּרָה הָעִירוֹנִית וְהַבֵּין עִירוֹנִית (מִשָּׁעָה 10 בַּבֹּוֽקֶר עַד 11 בַּלַּיְלָה).
כ"ח בַּאֲדָר תש"ה (13.3.45)
בְּכִיֽנּוּס אַרְצִי שֶׁל כׇּל רַבָּנֵי אה"ק שֶׁהִתְקַיֵּיֽם בְּיוֹם כ' אֲדָר ש.ז. בִּירוּשָׁלַיִם עיה"ק - הֻוֽכְרַז יוֹם ד' ער"ח נִיסָן תש"ה לְיוֹם צוֹם כְּלָלִי לְכׇל יִשְׂרָאֵל בַּיִּשּׁוּב וּבַתְּפוּצוֹת.
חוֹבַת הַצּוֹם: א. הַצּוֹם מַתְחִיל מֵעֲלוֹת הַשַּׁחַר עַד הַלַּיְלָה; ב. חוֹבַת הַצּוֹם הִיא עַל כׇּל אִישׁ וְאִשָּׁה מִבֶּן י"ג לְזָכָר ומי"ב לִנְקֵבָה; ג. חֹוֽמֶר הַצּוֹם הוּא כְּחֹוֽמֶר תִּשְׁעָה בְּאָב (חוּץ מִנְּעִילַת הַסַּנְדָּל).
בִּטּוּל מְלָאכָה: א. מִשָּׁעָה 1 אחה"צ עַד שָׁעָה 6.30 בָּעֶרֶב - בִּטּוּל מְלָאכָה בְּכׇל הָאָרֶץ, בָּעִיר וּבַכְּפָר, בַּמִּסְחָר וּבַתַּעֲשִׂיָּה; הָעֲבוֹדָה בְּכׇל בָּתֵּי חֲרֹוֽשֶׁת נִפְסֶקֶת, חֲנוּיוֹת וּמִשְׂרָדִים סְגוּרִים. הֶעָרָה: מִסְעָדוֹת וּבָתֵּי קָפֶה סְגוּרִים כׇּל הַיּוֹם עַד כְּלוֹת הַצּוֹם. ב. בְּשָׁעָה 2 אחה"צ נִפְסֶקֶת בְּהֶחְלֵט תְּנוּעַת הַתַּחְבּוּרָה, עִירוֹנִית וּבֵין עִירוֹנִית.
סֵדֶר הַצּוֹם: א. בִּתְפִלַּת הַמִּנְחָה בַּיּוֹם שֶׁלִּפְנֵי הַצּוֹם לִפְנֵי "יְהִי' לְרָצוֹן" - מְקַבֵּל כׇּל אֶחָד אֶת הַתַּעֲנִית וְאוֹמֵר: הֲרֵי אֲנִי לְפָנֶיךָ בְּתַעֲנִית נְדָבָה לְמָחָר וְכוּ'; ב. בִּתְפִלַּת שַׁחֲרִית שֶׁל יוֹם הַצּוֹם: עֲנֵנוּ, סְלִיחוֹת לִשְׁנֵי בָּתְרָא, תְּקִיעַת שׁוֹפָר בי"ג מִדּוֹת, אָבִינוּ מַלְכֵּנוּ, קְרִיאַת וַיְחַל, יה"ר שֶׁאַחֲרֵי קְרִיאַת הַתּוֹרָה, וְאַחַר הַתְּפִלָּה: תְּהִיֽלִּים, מִשְׁנָיוֹת, קַדִּישׁ; ג. אַחַר הַתְּפִלָּה בִּירוּשָׁלַיִם הוֹלְכִים לְכֹוֽתֶל מַעֲרָבִי, יוֹצְאִים לְקֶבֶר רָחֵל וּלְקִבְרוֹת הַצַּדִּיקִים; בְּכׇל הָאָרֶץ מִשְׁתַּטְּחִים עַל קִבְרוֹת צַדִּיקִים, וְקִבְרוֹת הַקְּדוֹשִׁים שֶׁנָּפְלוּ חֲלָלִים בָּאָרֶץ הי"ד; ד. אחה"צ בִּזְמַן בִּטּוּל הַמְּלָאכָה מִתְאַסְּפִים בְּבָתֵּי כְּנֵסִיּוֹת וּבָתֵּי מִדְרָשׁוֹת לִתְפִלַּת יוכ"פ קָטָן, תְּקִיעַת שׁוֹפָר בי"ג מִדּוֹת; תשב"ר בָּאִים עִם הוֹרֵיהֶם אוֹ מוֹרֵיהֶם. תְּפִלַּת מִנְחָה, קְרִיאַת וַיְחַל, אַחֵינוּ כב"י, אָבִינוּ מַלְכֵּנוּ, אַזְכָּרָה (בַּנֻּוֽסָּח שֶׁסֻּוֽדַּר בְּכִיֽנּוּס הָרַבָּנִים, אַב הָרַחֲמִים; ה. בְּשָׁעָה 5 אחה"צ יֵשְׁבוּ כׇּל אִישׁ וְאִשָּׁה, בְּבֵית הַכְּנֶסֶת אוֹ בַּבַּיִת, עֲשָׂרָה רְגָעִים עַל הָאָרֶץ לְהִתְאַבֵּל עַל רִבְבוֹת אַלְפֵי יִשְׂרָאֵל שֶׁהֻוֽשְׁמְדוּ, הי"ד, וְקוֹרְאִים פֶּרֶק ה' בִּמְגִיֽלַּת אֵיכָה: זְכֹוֽר ה' מֶה הָיָ' לָנוּ; וְ. הָרַבָּנִים דּוֹרְשִׁים בְּכׇל בָּתֵּי כְּנֵסִיּוֹת וּמְעוֹרְרִים לְמִסְפֵּד וְלִתְשׁוּבָה, לְהַצָּלָה וּלְעֶזְרָה.
והשי"ת יִשְׁמַע שַׁוְעָתֵנוּ וְיַקְשִׁיב לְקוֹל תַּחֲנוּנֵינוּ וְיָחִישׁ יְשׁוּעָתֵנוּ וּפְדוּת נַפְשֵׁנוּ וְיִקְבֹּץ שְׂרִידֵי יִשְׂרָאֵל לְאַרְצֵנוּ.
 דְּפוּס "הָאֻוֽמָּן" יְרוּשָׁלַיִם
בַּזְּמַן הָאַחֲרוֹן מוֹכְרִים בַּחֲנוּיוֹת וּבַשְּׁוָקִים דָּגִים מִמִּינִים שׁוֹנִים, כָּאֵלֶּה שֶׁהֵם בְּוַדַּאי טְמֵאִים, וְכָאֵלֶּה שֶׁיֵּשׁ עֲלֵיהֶם חֲשָׁשׁ שֶׁל דָּגִים טְמֵאִים.
לְמַעַן הָסִיר מִכְשׁוֹל מַרְבִּים, הִנְנוּ מַזְהִירִים בָּזֶה אֶת קְהַל הַצַּרְכָנִים: הַדָּג הַמְּעֻוֽשָּׁן בְּשֵׁם "סֶאם" וְהַיָּדוּעַ גַּם בְּשֵׁם "דָּג בַּגַּדְּדִי" וְנִמְכַּר גַּם בְּשֵׁם "פְלוֹנְדֶּר" הִנֵּהוּ טָמֵא בְּהֶחְלֵט
יַחַד עִם זֶה הִנְנוּ מַזְהִירִים לֹא לִקְנוֹת דָּגִים מְעֻוֽשָּׁנִים וְדָגִים שֶׁנִּפְשַׁט מֵהֶם הָעוֹר (כְּמוֹ פִילֵיי וכד') מִכֵּיוָן שֶׁאֵינָם נִכָּרִים עֲלֵיהֶם סִימָנֵי טַהֲרָה, הַיְיֽנוּ סְנַפִּיר וְקַשְׂקֶשֶׂת.
ב' בְּטֵבֵת תש"ה
בְּהֶתְאֵם לְהוֹרָאוֹת הַמּוֹסָדוֹת הָעֶלְיוֹנִים קָבַע וַעַד הַקְּהִלָּה הָעִבְרִית אֶת הַסֵּדֶר הַבָּא שֶׁל "יוֹם הַנִּצָּחוֹן" בְּחֵיפָה, בְּיוֹם ד' כ"ו אִיֽיָּר ש.ז. (9.5.45)
א) שַׁבָּתוֹן מֵעֲבוֹדָה וּמִמְּלָאכָה מִשְּׁעוֹת הַבֹּקֶר (פְּרָט לְשֵׁרוּתִים הַחִיּוּנִיִּים)
ב) תַּהֲלוּכַת-עַם מִשָּׁעוֹת 4.30 עַד שָׁעָה 7 בָּעֶרֶב (סִדְרֵי הַתַּהֲלוּכָה בְּמוֹדָעָה מְיֻוֽחֶדֶת)
ג) הַפְסָקַת הַתַּחְבּוּרָה הָעִירוֹנִית וּסְגִירַת הַחֲנוּיוֹת מִשָּׁעָה 4 עַד 7 בָּעֶרֶב
ד) תְּפִיֽלָּה בְּצִבּוּר בביהכנ"ס הַמֶּרְכָּזִי הֲדַר הַכַּרְמֶל, (רח' הַגִּלְעָד) בְּשָׁעָה 7 בָּעֶרֶב
ה) הַפְסָקַת הַלִּמּוּדִים בְּבָתֵּי הַסֵּפֶר וּבְגַנֵּי הַיְּלָדִים (הִשְׁתַּתְּפוּתָם שֶׁל תַּלְמִידֵי בָּתֵּי הַסֵּפֶר בַּתַּהֲלוּכָה לְפִי הַהוֹרָאוֹת שֶׁל מַחְלֶקֶת הַחִנּוּךְ)
וְ) הַבָּתִּים יְקֻוֽשְּׁטוּ בִּדְגָלִים לְאֻוֽמִּיִּים וּבַדֶּגֶל הַבְּרִיטִי הַדֶּגֶל הָעִבְרִי יִתְנוֹסֵס עַל כׇּל בֵּית עִבְרִי
ז) הַצִּבּוּר מִתְבַּקֵּשׁ לְהָאִיר עִם חֲשֵׁכָה אֶת הַחַלּוֹנוֹת הַמֻּוֽפְנִים אֶל הָרְחוֹבוֹת הָרָאשִׁיִּים וּלְהַגְבִּיר אֶת הַתְּאוּרָה.
הֲמוֹנֵי הַיִּשּׁוּב, וּבְתוֹכָם הַמּוֹסָדוֹת וְהָאִרְגּוּנִים, נִקְרָאִים לְהִשְׁתַּתֵּף בְּתַהֲלוּכָה.
כ"ה אִיֽיָּר תש"ה 8.5.45
חֵיפָה
1. הַתַּהֲלוּכָה תֵּצֵא בְּיוֹם ד' כ"ו אִיֽיָּר (9.5) בְּשָׁעָה 4.30 מֵרְחוֹב בְּיָאלִיק וְתַעֲבֹוֽר בָּרְחוֹבוֹת הֵרְצְל (לְכִוּוּן אַרְלוֹזוֹרוֹב), אַרְלוֹזוֹרוֹב, בַּלְפוּר וְתִתְכַּנֵּס בְּרַחֲבַת בֵּית הַקְּרָנוֹת.
2. דְּבַר הַיִּשּׁוּב יִשָּׁמַע מֵעַל גַּג בֵּית הַקְּרָנוֹת.
3. מִשְׁתַּתְּפִים בַּתַּהֲלוּכָה: נְצִיגֵי הַיִּשּׁוּב, חַיָּיֽלִים מְשֻׁוֽחְרָרִים, בָּתֵּי-הַסֵּפֶר, אִרְגּוּנֵי הַהִתְגּוֹנְנוּת, תְּנוּעוֹת הַנֹּוֽעַר, אִרְגּוּנֵי הַסְּפּוֹרְט, הָאִגּוּד הַמִּקְצוֹעִי שֶׁל הִסְתַּדְּרוּת הָעוֹבְדִים וַהֲמוֹנֵי הַקָּהָל.
4. הָאִרְגּוּנִים, הָאִגּוּדִים וּבָתֵּי הַסֵּפֶר מוֹפִיעִים עַל תִּלְבׇּשְׁתָּם וְדִגְלֵיהֶם.
5. הַהִתְכַּנְּסוּת לַתַּהֲלוּכָה הִיא כְּדִלְקַמָּן: 1. נְצִיגֵי הַיִּשּׁוּב בְּשָׁעָה 4 בְּוַעַד הַקְּהִלָּה. 2. אִרְגּוּן הַחַיָּיֽלִים הַמְּשֻׁוֽחְרָרִים בְּשָׁעָה 4 בִּרְחוֹב הֶחָלוּץ פִּנַּת בְּיָאלִיק. 3. בָּתֵּי הַסֵּפֶר בְּשָׁעָה 4 בִּרְחוֹב נוֹרְדּוֹי. 4. אִרְגּוּנֵי הַהִתְגּוֹנְנוּת בְּשָׁעָה 3 בִּרְחוֹב הֶחָלוּץ לְיַד מִגְרְשֵׁי הַמִּשְׂחָקִים וברח' לוּנְץ. 5. תְּנוּעוֹת הַנֹּוֽעַר וְאִרְגּוּנֵי הַסְּפּוֹרְט בְּשָׁעָה 3.30 בִּרְחוֹב יל"ג, הַקִּישׁוֹן וּבִיל"וּ. 6. הָאִגּוּד הַמִּקְצוֹעִי שֶׁל הִסְתַּדְּרוּת הָעוֹבְדִים בְּשָׁעָה 3.30 בִּרְחוֹב הֶחָלוּץ לְיַד אַמְפִיתֵיֽאַטְרוֹן. 7. הֲמוֹנֵי הַקָּהָל מִתְאַסְּפִים בְּשָׁעָה 4 בִּרְחוֹב הַחֶרְמוֹן פִּנַּת מִיכָאֵל (לְיַד צְרִיף בְּנֵי-עֲקִיבָא).
6. הִתְכַּנְּסוּת מֻוֽקְדֶּמֶת שֶׁל הָאַחְרָאִים לְבָתֵּי הַסֵּפֶר, לַתְּנוּעוֹת וְלָאִגּוּדִים תִּהְיֶה כְּדִלְקַמָּן: 1. חַיָּיֽלִים מְשֻׁוֽחְרָרִים בְּשָׁעָה 3.30 בְּתַחֲנַת "שֶׁל" בַּהֲדַר הַכַּרְמֶל. 2. בָּתֵּי הַסֵּפֶר בְּשָׁעָה 3.30 בִּרְחוֹב נוֹרְדּוֹי ע"י גַּן-בִּנְיָמִין. 3. אִרְגּוּנֵי הִתְגּוֹנְנוּת בְּשָׁעָה 2.30 בִּרְחוֹב סוֹקוֹלוֹב פִּנַּת לוּנְץ. 4. הָאִגּוּד הַמִּקְצוֹעִי שֶׁל הַהִסְתַּדְּרוּת בְּשָׁעָה 3 בִּרְחוֹב הֶחָלוּץ לְיַד בִּנְיַן "אוֹרָה".
 דְּפוּס "אׇמָּנוּת" חֵיפָה, הֲדַר הַכַּרְמֶל רח' סוֹקוֹלוֹב 7א
מוֹעֶצֶת בֵּית הֶעָלְמִין שע"י וַעַד הַקְּהִלָּה הָעִבְרִית חֵיפָה מַזְמִינָה בָּזֶה אֶת הַצִּבּוּר לְהִשְׁתַּתֵּף בַּהֲמוֹנָיו בְּטֶכֶס גִּלּוּי הַמַּצֵּבוֹת שֶׁהֵקִימָה עַל קִבְרוֹת קְדוֹשֵׁינוּ-גִּבּוֹרֵינוּ שֶׁנָּפְלוּ בַּהֲגַנָּתָם עַל עַמֵּנוּ וְאַרְצֵנוּ בִּשְׁנוֹת תרצ"ו-תרצ"ט וְשֶׁמָּצְאוּ מְנוּחָתָם עוֹלָם בְּבֵית הֶעָלְמִין הֶחָדָשׁ שֶׁל קְהִלַּת חֵיפָה.
הַטֶּכֶס יִתְקַיֵּיֽם אי"ה בַּיּוֹם הָרִאשׁוֹן עֶרֶב רֹאשׁ חֹדֶשׁ תַּמּוּז תש"ה (10.6.45) בְּשָׁעָה 5.30 בְּדִיּוּק בְּהִשְׁתַּתְּפוּת נְצִיגֵי הַיִּשּׁוּב וּמוֹסְדוֹתָיו.
הַמְּכוֹנִיּוֹת הַצִּבּוּרִיּוֹת שֶׁיַּסִּיעוּ אֶת הַקָּהָל מֵהֲדַר הַכַּרְמֶל לְבֵית הֶעָלְמִין וַחֲזָרָה יַחֲנוּ ע"י מִשְׂרַד הַחֶבְרָה קַדִּישָׁא בִּרְחוֹב הַגִּלְעָד הָחֵל מִשָּׁעָה 4.30 אחה"צ וְהַמְּכוֹנִית הָאַחֲרוֹנָה תַּעֲזֹוֽב אֶת הַתַּחֲנָה בְּשָׁעָה 5 בְּדִיּוּק.
כַּרְטִיסֵי נְסִיעָה הָלוֹךְ וְחָזוֹר אֶפְשָׁר לִקְנוֹת הָחֵל מִשָּׁעָה 4 אחה"צ ע"י הַמִּשְׂרָד שֶׁל הַחֶבְרָה קַדִּישָׁא.
לִיהוּדֵי חֵיפָה!
בַּשָּׁבוּעוֹת וּבָחֳדָשִׁים הַקְּרוֹבִים עוֹמְדִים לְהַגִּיעַ אַרְצָה אַלְפַּיִם עוֹלִים (כֵּן יִרְבּוּ!) מֵהֶם רַבִּים מִשְּׂרִידֵי הַפְּלֵיֽטָה שֶׁלָּנוּ בְּאַרְצוֹת אֵירוֹפָּה, אֲשֶׁר עֲלִיָּתָם אֵלֵינוּ הוּא הֶכְרֵחַ דָּחוּף לְהַצָּלָתָם מִצִּפׇּרְנֵי הַמָּוֶת.
הַיִּשּׁוּב כֻּוֽלּוֹ הַמְּצַפֶּה בְּכִלְיוֹן עֵינַיִם לְשִׁיבַת "בָּנִים לִגְבוּלָם" יְקַבֵּל אֶת הַמֻּוֽצָּלִים, אֶחָד מֵעִיר וּשְׁנַיִם מִכֶּרֶךְ, בִּזְרוֹעוֹת פְּתוּחוֹת מִתּוֹךְ הִתְרַגְּשׁוּת גִּיל וְשִׂמְחָה, וּמִתּוֹךְ דַּאֲגַת אַחִים לַהֲקָלַת הִתְאַקְלְמוּתָם וְהִתְעָרוּתָם בְּתוֹכֵנוּ.
חֵלֶק לֹא קָטָן מֵאַחֵינוּ וְאַחְיוֹתֵינוּ אֵלֶּה יִקָּלְטוּ בְּחֵיפָה: אָנוּ מְצֻוִּוֽים לִדְאֹוֽג בְּעוֹד מוֹעֵד לְפִתְרוֹן הַבְּעָיָה הָרִאשׁוֹנָה שֶׁצָּפָה עִם כׇּל עֲלִיָּה - בְּעָיַת הַשִּׁכּוּן.
הַסּוֹכְנוּת הַיְּהוּדִית מְכִינָה מֵאוֹת בָּתֵּי-מְגוּרִים בְּחֵיפָה וּבִסְבִיבָתָהּ. אוּלָם יֵשׁ לִדְאֹוֽג לְשִׁכּוּנָם הַזְּמַנִּי עַד אֲשֶׁר יוּכְלוּ לַעֲבֹוֽר לְדִירוֹת הַקֶּבַע הַמְּיֹוֽעָדוֹת בִּשְׁבִילָם.
לְמַטָּרָה זוֹ אָנוּ קוֹרְאִים לְכׇל יְהוּדֵי חֵיפָה רַבָּתִי לְהַעֲמִיד לִרְשׁוּת הָעוֹלִים (תְּמוּרַת שְׂכַר-דִּירָה אוֹ חִנָּם) מְקוֹמוֹת מְגוּרִים - מִדִּירָה שְׁלֵמָה עַד חֵלֶק מֵחֶדֶר - לִתְקוּפָה מֵחֹדֶשׁ אֶחָד עַד שִׁשָּׁה חֳדָשִׁים וּלְהוֹדִיעַ עַל כָּךְ מִיָּד לְלִשְׁכַּת הָעֲלִיָּה שֶׁל הַסּוֹכְנוּת.
הַסּוֹכְנוּת הַיְּהוּדִית מְקַבֶּלֶת עַל עַצְמָהּ אֶת הָאַחְרָיוּת הַגְּמוּרָה לְפַנּוֹת בַּמּוֹעֵד הַקָּבוּעַ אֶת מְקוֹם הַשִּׁכּוּן הַזְּמַנִּי שֶׁהׇוֽעֳמַד לִרְשׁוּת הָעוֹלֶה.
אָנוּ תִּקְוָה, כִּי כׇּל אֶחָד בְּעִירֵנוּ יִצְטוֹפֵף בְּדִירָתוֹ לְפִי מֵיטַב יְכׇלְתּוֹ לְמַעַן יוּכְלוּ לְהֵיֽעָנוֹת לְצַו הַשָּׁעָה: דִּירָה, חֶדֶר, פִּנָּה לַמְּעֻוֽנִּים=הַגְּאוּלִים
ט"ו אֱלוּל תש"ה 24.8.45
חֵיפָה
בַּיּוֹם הַשֵּׁנִי, א' מַרְחֶשְׁוָן תש"ו (8.10.45) בְּשָׁעָה 5 אחה"צ יִתְכַּנְּסוּ הֲמוֹנֵי הַיִּשּׁוּב הָעִבְרִי בְּחֵיפָה בְּרַחֲבַת בֵּית הַקְּרָנוֹת לַעֲצֶרֶת עַם עַל הַמַּצָּב
בְּיוֹם הָעֲצֶרֶת תִּשְׁבֹּוֽת כׇּל מְלָאכָה, חֲרֹוֽשֶׁת וּמִסְחָר וִיבֻוֽטְּלוּ הַלִּמּוּדִים בְּבָתֵּי הַסֵּפֶר, הָחֵל מִשָּׁעָה 1 אחה"צ עַד שָׁעָה 6 אחה"צ.
הַמִּסְעָדוֹת, בָּתֵּי הַקָּפֶה וּבָתֵּי הַשַּׁעֲשׁוּעִים יִהְיוּ סְגוּרִים הָחֵל מִשָּׁעָה 2 אחה"צ עַד שָׁעָה 6 אחה"צ. בְּאוֹתָן הַשָּׁעוֹת תִּפָּסֵק כׇּל הַתַּחְבּוּרָה הַצִּבּוּרִית וְהַפְּרָטִית.
הֲמוֹנֵי הַיִּשּׁוּב יִתְרַכְּזוּ בְּשָׁעָה 3.30 אחה"צ בִּמְקוֹמוֹת רִכּוּז וּמִשָּׁם יִצְעֲדוּ בְּשׁוּרוֹת מְלֻוֽכָּדוֹת אֶל מְקוֹם הָעֲצֶרֶת.
ל' תִּשְׁרֵי תש"ו
חֵיפָה
בְּשָׁעָה 3.30 אחה"צ יִתְרַכְּזוּ הֲמוֹנֵי הַיִּשּׁוּב לְשֵׁם מִצְעָד אֶל מְקוֹם הָעֲצֶרֶת בִּמְקוֹמוֹת הָרִכּוּז הַבָּאִים: א. בְּפִנַּת הָרְחוֹבוֹת גְּאֻוֽלָּה וּבְצַלְאֵל מִתְרַכְּזִים-חַבְרֵי הַהִסְתַּדְּרוּת, פְּלֻוֽגּוֹת הַפּוֹעֵל, תְּנוּעוֹת הַנֹּוֽעַר שֶׁל א'י הָעוֹבֶדֶת וְתוֹשָׁבֵי הַסְּבִיבָה. ב. בביהכנ"ס הַמֶּרְכָּזִי וּבִרְחוֹב הֵרְצְל לְיַד בי'ס אַלְיַאנְס, מִתְרַכְּזִים - הַיַּהֲדוּת הַחֲרֵדִית עַל אִרְגּוּנֶיהָ וּתְנוּעוֹת הַנֹּוֽעַר שֶׁלָּהּ, אִרְגּוּנֵי הַנָּשִׁים, אִרְגּוּנִים אֲחֵרִים וְתוֹשָׁבֵי הַסְּבִיבָה. ג. בַּחֲצַר הַתֶּכְנִיּוֹן וּבַחֲצַר ביה'ס הָרֵיֽאָלִי, מִתְרַכְּזִים - תַּלְמִידֵי בָּתֵּי הַסֵּפֶר, שִׁבְטֵי הַצּוֹפִים, אִרְגּוּנֵי סְפּוֹרְט וְתוֹשָׁבֵי הַסְּבִיבָה.
עַל הָאַחְרָאִים לָאִרְגּוּנִים הַשּׁוֹנִים לִהְיוֹת בְּשָׁעָה 3 אחה"צ בַּמְּקוֹמוֹת הַנְּקוּבִים.
הַקָּהָל נִדְרָשׁ לְהִשָּׁמַע לְהוֹרָאוֹת הַסַּדְרָנִים!
בִּגְמַר הָעֲצֶרֶת יִתְפַּזְּרוּ הַהֲמוֹנִים בְּשֶׁקֶט וּבְסֵדֶר וְכׇל תַּהֲלוּכוֹת אוֹ הַפְגָּנוֹת אֲסוּרוֹת!
ל' תִּשְׁרֵי תש"ו
חֵיפָה
הַהוֹרִים שֶׁיַּלְדֵיהֶם טֶרֶם הֻוֽכְנְסוּ לְבָתֵּי הַסֵּפֶר הָעֲמָמִיִּים מִתְבַּקְּשִׁים לְהִזְדָּרֵז וְלִפְנוֹת לַמַּחְלָקָה לְחִנּוּךְ שֶׁל וַעַד הַקְּהִלָּה (רְחוֹב אַרְלוֹזוֹרוֹב 16) לְהֵרָשֵׁם בְּכׇל יוֹם בַּשָּׁעוֹת 12-10 לפנה"צ, 5-4 אחה"צ
חֶשְׁוָן תש"ו (אוֹקְטוֹבֶּר 1945)
בע"ה
אֶל כׇּל אַחֵינוּ וְאַחְיוֹתֵינוּ בְּאֶרֶץ=הַקֹּדֶשׁ
בְּלֵב מַר וְדָוַי שָׁמַעְנוּ אֶת הַבְּשׂוֹרָה הָרָעָה עַל מַצָּבָם הַמְּיֹוֽאָשׁ שֶׁל שְׂרִידֵי אַחֵינוּ בְּאֵירוֹפָּה הַשְּׂרוּפָה וְהָאֲבֵלָה. כׇּל אֵלֶּה אֲשֶׁר בְּחַסְדֵי ה' נִצְּלוּ מֵרֶצַח בְּתָאֵי הַגַּזִּים, עֲלוּלִים ר"ל לְהִסָּפוֹת בְּצִנַּת הַחֹוֽרֶף הַקָּשָׁה. לָהֶם נֶאֶמְנוּ דִּבְרֵי אִיּוֹב: "עָרוֹם יָלִינוּ מִבְּלִי לְבוּשׁ וְאֵין כְּסוּת בַּקָּרָה". חוֹבַת הַיִּשּׁוּב הִיא לְהֵעָנוֹת מִיָּד בְּנֶפֶשׁ חֲפֵצָה וּבְרַחֲמִים רַבִּים לְקוֹל הַקְּרִיאָה לִתְרֹוֽם אִישׁ אִישׁ מִבְּגָדָיו לְמַעַן אַחֵינוּ הַמִּתְגּוֹלְלִים עֲרוּמִים וִיחֵפִים וּדְווּיָם - וְהַחֹוֽרֶף מִתְנַכֵּל לְהַשְׁמִידָם. כׇּל יְהוּדִי צָרִיךְ לְהֵעָנוֹת לִתְבִיעַת אִרְגּוּנֵי הַנָּשִׁים הַמְּבַצְּעוֹת אֶת הַמִּפְעָל "כְּסוּת הַחֹוֽרֶף - לִשְׁאֵרִית יִשְׂרָאֵל בַּמַּחֲנוֹת וּבַדְּרָכִים" בְּמֶשֶׁךְ הַשָּׁבוּעַ ז-י"ב מַרְחֶשְׁוָן תש"ו, וְלָתֵת אֶת חֶלְקוֹ בְּעַיִן יָפָה כַּמְּצֻוֽוֶּה עָלֵינוּ מִפִּי הקב"ה: כִּי תִרְאֶה עָרֹוֽם וְכִסִּיתוֹ, וּמִבְּשָׂרְךָ לֹא תִּתְעַלֵּם!
אוּלָם יִזְכֹּוֽר נָא כׇּל אִישׁ, שֶׁאֵין תְּרוּמַת הַבֶּגֶד הַזֹּאת פּוֹטֶרֶת אוֹתוֹ מִמִּכְסַת הַכֶּסֶף הַקָּבוּעַ לְ"מַגְבִּית הַהִתְגַּיְּסוּת וְהַהַצָּלָה", שֶׁאֵין פְּטוֹר מִמֶּנָּה וְכׇל הַמַּחְלִישָׁהּ חוֹתֵר תַּחַת אׇשְׁיוֹת קִיּוּמֵנוּ.
אָנוּ מְבַקְּשִׁים מכב' הָרַבָּנִים, הַגַּבָּאִים וְהַמַּרְצִים בְּבָתֵּי-הַכְּנֵסִיּוֹת לְיַיֽחֵד אֶת יוֹם הַשַּׁבָּת לְפָרָשַׁת נֹחַ (ה' מַרְחֶשְׁוָן) לְהַסְבָּרַת עֵרֶךְ הַמִּצְוָה הַקְּדוֹשָׁה שֶׁל הַלְבָּשַׁת אַחֵינוּ שְׂרִידֵי הָאֵשׁ וְהַחֶרֶב, וַה' יִגְמֹוֽל לְכׇל אִישׁ כְּפׇעֳלוֹ כְּמוֹ שֶׁנֶּאֱמַר: "כִּי יֵשׁ שָׂכָר לִפְעֻוֽלָּתֵךְ נְאֻוֽם ה' וְשָׁבוּ מֵאֶרֶץ אוֹיֵב וְיֵשׁ תִּקְוָה לְאַחֲרִיתֵךְ נְאֻוֽם ה' וְשָׁבוּ בָנִים לִגְבוּלָם".
כ"ה תִּשְׁרֵי תש"ו
יְרוּשָׁלַיִם עיה"ק תובב"א
(-) יִצְחָק אַיֽיְזִיק הַלֵּוִי הֶרְצוֹג
(-) בֶּן-צִיּוֹן מֵאִיר חַי עֻוֽזִּיאֵל
בְּקֶשֶׁר עִם הַשִּׁנּוּי בְּלוּחַ הַשָּׁעוֹת לְפִי שְׁעוֹן הַחֹרֶף (מֵרִאשׁוֹן בְּנוֹבֶמְבֶּר ש"ז) יֵשׁ לְהַקְדִּים אֶת סְגִירַת הַחֲנוּיוֹת, הַדְלָקַת הַנֵּרוֹת וּלְקַבֵּל אֶת הַשַּׁבָּת בְּשָׁעָה אַחַת קֹוֽדֶם מִכְּפִי שֶׁהָיָה לְפִי שָׁעוֹן הַקַּיִץ.
כְּמוֹ כֵן בַּעֲלֵי הַתַּעֲשִׂיָּה וּבָתֵּי הַמְּלָאכָה נִדְרָשִׁים לְהַפְסִיק אֶת הָעֲבוֹדָה בְּעֶרֶב שַׁבָּת, בִּימֵי הַחֹרֶף הַקְּצָרִים, בְּשָׁעָה מֻוֽקְדֶּמֶת, בִּכְדֵי לְאַפְשֵׁר לָעוֹבְדִים לַחֲזֹוֽר לְבֵיתָם בְּעוֹד מוֹעֵד וְלַעֲשׂוֹת אֵת הַהֲכָנוֹת הַדְּרוּשׁוֹת לְשַׁבָּת.
בְּיִחוּד הִנְנוּ פּוֹנִים לִקְהַל הַצַּרְכָנִים לְהִזְדָּרֵז בִּקְנִיַּת מִצְרְכֵיהֶם בְּעֶרֶב שַׁבָּת בַּשָּׁעוֹת הַמֻּוֽקְדָּמוֹת, וּבְיִחוּד עַכְשָׁיֽו כְּשֶׁהַיָּמִים הוֹלְכִים וּקְצֵרִים וְכׇל אִיֽחוּר מִצַּד הַלָּקוֹחוֹת עָלוּל לְהָבִיא לִידֵי חִלּוּל שַׁבָּת.
וּבִזְכוּת שְׁמִירַת הַשַּׁבָּת נִוָּשַׁע בְּקָרוֹב בִּתְשׁוּעַת עוֹלָמִים.
ט"ו חֶשְׁוָן תש"ה.
ב"ה
מוֹדָעָה וְאַזְהָרָה
לְרֶגֶל מַחֲלַת הָעוֹפוֹת שֶׁנִּתְפַּשְּׁטָה הִתְחִילוּ לְהָבִיא מִבַּחוּץ עוֹפוֹת שְׁחוּטִים שֶׁיֵּשׁ עֲלֵיהֶם חֲשָׁשׁ שֶׁל נְבֵלָה וּטְרֵפָה, כְּמוֹ כֵן נִמְכָּרִים עוֹפוֹת שְׁחוּטִים ע"י נׇכְרִים.
לָכֵן לְמַעַן הָסִיר מִכְשׁוֹל הִנְנוּ מַזְהִירִים בְּזֶה שֶׁאֵין לִקְנוֹת כׇּל עוֹף שָׁחוּט אֶלָּא אִם כֵּן נִמְכַּר עַל יְדֵי יְהוּדִי וְשֶׁיֵּשׁ עָלָיו חוֹתֶמֶת בְּרוּרָה שֶׁל שׁוֹחֵט הַמְּעִידָה שֶׁהָעוֹף נִשְׁחַט כַּדָּת.
כ"ט מַרְחֶשְׁוָן תש"ה
בֵּית סֵפֶר מִקְצוֹעִי לְבַנָּאוּת (הַבְּנִיָּה לְכׇל מִקְצוֹעוֹתֶיהָ) יִפָּתַח בְּרֵאשִׁית שְׁנַת הַלִּמּוּדִים תש"ה
הַרְשָׁמָה מֻוֽקְדֶּמֶת לְבָנִים וְלִבְנוֹת, גּוֹמְרֵי בָּתֵּי הַסֵּפֶר הָעֲמָמִיִּים, תִּתְקַיֵּיֽם בְּמִשְׂרַד הַהַנְהָלָה שֶׁל בֵּית הַסֵּפֶר הָעֲמָמִי א' בְּיָמִים י"א עַד כ"ג תַּמּוּז (14-2 יוּלִי) בְּכׇל יוֹם בַּשָּׁעוֹת 1-12 אחה"צ
 "אוֹת" דְּפוּס קוֹאוֹפֵּרָטִיבִי, בע"מ, חֵיפָה. טֵלֵפוֹן 2973.
בְּקֶשֶׁר עִם מִקְרִים מְרֻוֽבִּים שֶׁל מַחֲלַת הָאֲבַעְבּוּעוֹת שֶׁקָּרוּ בָּאָרֶץ וּבְחֵיפָה הִנְנוּ מוֹדִיעִים בָּזֶה, כִּי הַרְכָּבַת אֲבַעְבּוּעוֹת תַּתְחִיל:
א) מִיּוֹם א' י"ג בְּסִיוָן תש"ד, 4.6.44 לְתַלְמִידִים בְּבָתֵּי הַסֵּפֶר.
ב) מִיּוֹם ג' ט"ו בְּסִיוָן תש"ד 6.6 ש. ז. לַקָּהָל בַּצְּרִיף מוּל הַבִּנְיָן הַיָּשָׁן שֶׁל הֲדַסָּה (רח' שְׁמַרְיָהוּ לֵוִין) בַּשָּׁעוֹת 5-7 אחה"צ.
ג) מִיּוֹם ג' ט"ו בְּסִיוָן תש"ד 6.6 ש. ז. לְאַנְשֵׁי הַשֵּׁרוּתִים: מָגֵן דָּוִד אָדֹוֽם, ה.ג.א., מְכַבֵּי אֵשׁ, בְּבִנְיַן מ.ד.א. (רח' הַשִּׁלֹחַ) בַּשָּׁעוֹת 5-7 אחה"צ.
הַצִּבּוּר נִדְרָשׁ לְטוֹבָתוֹ לָשִׂים לֵב לְהוֹרָאוֹת אֵלּוּ.
"אוֹת", דְּפוּס קוֹאוֹפֵּרָטִיבִי בע"מ, חֵיפָה. טֵלֵפוֹן 2973
לַצִּבּוּר הָעִבְרִי בְּחֵיפָה
בְּקֶשֶׁר לַפּוּלְמוּס שֶׁנִּתְעוֹרֵר מִסָּבִיב לְעִנְיְנֵי מוֹשַׁב הַזְּקֵנִים בְּחֵיפָה, עָלָה בִּידֵי יוֹ"ר הַקְּהִלָּה מַר מ. ג. לֵוִין לִמְצֹוֽא דֶּרֶךְ לְהַסְבָּרַת הָעִנְיָנִים וּלְהַשְׁכָּנַת שָׁלוֹם בֵּין כׇּל הַצְּדָדִים הַמְּעֻוֽנְיָנִים בְּהַצְלָחַת הַמּוֹסָד, ע"י סִדּוּר רְשִׁימָה מְאֻוֽחֶדֶת שֶׁל מֻוֽעֲמָדִים לְהַנְהָלַת הַמּוֹסָד, מֻוֽסְכֶּמֶת ע"י כׇּל הַגּוּפִים הַנָּ"ל, שֶׁתֻּוֽצַּע לַאֲסֵפָה הַכְּלָלִית הָעוֹמֶדֶת לְהִתְקַיֵּיֽם בַּיָּמִים הַקְּרוֹבִים.
אָנוּ בְּטוּחִים שֶׁהַצִּבּוּר הַחֵיפָאִי יֵדַע לְהַעֲרִיךְ אֶת מַאֲמַצֵּינוּ לְטוֹבַת הַמּוֹסָד הַנַּעֲלֶה הַזֶּה, הַיָּקָר לְכֻוֽלָּנוּ, יְקַבֵּל הַצָּעָתֵנוּ זוֹ בְּרָצוֹן וְיַצְבִּיעַ רַק בְּעַד הָרְשִׁימָה הַמְּאֻוֽחֶדֶת
כ"ד נִיסָן תש"ד
חֵיפָה
לַיִּשּׁוּב הָעִבְרִי בְּחֵיפָה
זָכִינוּ בַּזְּמַן הָאַחֲרוֹן לְקַבֵּל פְּנֵי עוֹלִים חֲדָשִׁים מֵאֲרָצוֹת שׁוֹנוֹת, וּבְתוֹכָם אֻדִּים מֻוֽצָּלִים מֵאֵשׁ הַתֹּפֶת בַּגּוֹלָה הַמְּנֹוֽאֶצֶת וְהַמְּעֻוֽנָּה, שֶׁהִגִּיעוּ לְחוֹפֵי אַרְצֵנוּ אַחֵר תְּלָאוֹת אֵין סְפֹוֽר.
מְצוּקַת הַשִּׁכּוּן בָּאָרֶץ מַעֲמִידָה, לְצַעֲרֵנוּ, אֶת הָעוֹלִים וּמִשְׁפְּחוֹתֵיהֶם בְּמַצָּב לְלֹא נְשׂא בְּהִשָּׁאֲרָם בְּלִי גַּג מֵעַל לְרֹאשָׁם. לֹא יְכֻוֽפַּר לַיִּשּׁוּב אִם יִתְנַכֵּר לְחוֹבָתוֹ הַלְּאֻוֽמִּית וְהָאֱנוֹשִׁית הַמֻּוֽטֶּלֶת עָלָיו לְגַבֵּי אֶחָיו.
אָנוּ פּוֹנִים לָכֵן בִּתְבִיעָה נִמְרֶצֶת לַיִּשּׁוּב הָעִבְרִי בְּחֵיפָה:
א. הִצְטוֹפְפוּ בְּדִירוֹתֵיכֶם וְהַעֲמִידוּ לִרְשׁוּתָם שֶׁל הָעוֹלִים חֲדָרִים בִּמְחִירִים הוֹגְנִים.
ב. יַצְּרוּ אֶת הַיְּכֹוֽלֶת לָעוֹלִים הַחֲדָשִׁים לַעֲזֹוֽב אֶת מַחֲנוֹת הָעוֹלִים, לְמַעַן יוּכְלוּ לְהִכָּנֵס לְמַסְלוּל חַיִּים סְדִירִים, לְהִשְׁתָּרֵשׁ וּלְהִתְעָרוֹת בְּאַרְצֵנוּ.
בִּקְלִיטַת אַחֵינוּ הָעוֹלִים - הֶמְשֵׁךְ קִיּוּמֵנוּ וַעֲתִידֵנוּ בָּאָרֶץ.
הֶעָרָה: בִּדְבַר הַשְׂכָּרַת הַחֲדָרִים יֵשׁ לְהוֹדִיעַ לְוַעַד הַקְּהִלָּה.
א' אֲדָר תש"ד (24.2.44)
חֵיפָה
מוֹדִיעִים בָּזֶה לְכׇל אֵלֶּה הַזְּקוּקִים לְמַצָּה שְׁמוּרָה לְכׇל יְמֵי חַג הַפֶּסַח, אוֹ רַק לְלֵיל הַסֵּדֶר, שֶׁעֲלֵיהֶם לְהֵרָשֵׁם בְּוַעַד הַקְּהִלָּה חֶדֶר מס' 7, בִּשְׁעוֹת הָעֲבוֹדָה, אוֹ אֵצֶל ר' שִׁמְעוֹן אֶנְגְּלַנְדֶּר, בְּבֵית הַכְּנֶסֶת הַמֶּרְכָּזִי הַיָּשָׁן בִּרְחוֹב הֵרְצְל בַּשָּׁעוֹת 3-6 אחה"צ.
עַל הַנִּרְשָׁמִים לְהָבִיא אִתָּם אֶת כַּרְטִיסֵי הַקֶּשֶׁר לְסֻוֽכָּר.
הַהַרְשָׁמָה תִּמָּשֵׁךְ עַד יוֹם שֵׁנִי כ' שֵׁבֶט ש.ז. וְעַד בִּכְלָל.
אֵלֶּה שֶׁלֹּא יֵרָשְׁמוּ בַּזְּמַן הַנָּ"ל, לֹא יוּכְלוּ לְקַבֵּל מַצָּה שְׁמוּרָה.
הֶעָרָה: הַמְּקַבְּלִים מַצָּה שְׁמוּרָה לְכׇל יְמֵי חַג הַפֶּסַח, לֹא יוּכְלוּ לְקַבֵּל מַצָּה רְגִילָה.
י' שְׁבָט תש"ד
חֵיפָה
לַיִּשּׁוּב הָעִבְרִי בְּחֵיפָה
לְפִי הַחְלָטַת הַוַּעַד הַלְּאֻוֽמִּי הֻוֽכְרַז עַל שְׁבִיתָה כְּלָלִית בְּכׇל הָאָרֶץ מָחָר בְּיוֹם רְבִיעִי, ה' מַרְחֶשְׁוָן ש.ז. (3.11.43) מִשָּׁעָה 12-10 בַּצׇּהֳרַיִם,-
לְשֵׁם מַתַּן בִּטּוּי לְמֶחָאָתוֹ שֶׁל הַיִּשּׁוּב נֶגֶד הָעֲלִילוֹת וְהַדִּיֽבּוֹת שֶׁהוּצְאוּ וְהוּפְצוּ בָּאָרֶץ וּבְחוּץ-לָאָרֶץ עַל הַיִּשּׁוּב, מוֹסְדוֹת הַתְּנוּעָה הַצִּיּוֹנִית וְאִישִׁים שׁוֹנִים בִּשְׁעַת הַמִּשְׁפָּטִים נֶגֶד סִירְקִין, רַיְיֽכְלִין וְסַחֲרוֹב, וּלְשֵׁם מַתַּן בִּטּוּי לְמֶחָאָתוֹ שֶׁל הַיִּשּׁוּב בְּקֶשֶׁר עִם אִיֽשּׁוּר פִּסְקֵי-הַדִּין הַנָּ"ל.
בִּשְׁעוֹת הַשְּׁבִיתָה תֻּוֽפְסַק הָעֲבוֹדָה בַּמְּלָאכָה, מִסְחָר, תַּעֲשִׂיָּה וְהַתַּחְבּוּרָה הָעִירוֹנִית וְהַבֵּינְעִירוֹנִית, וְכׇל בָּתֵּי הַקָּפֶה וְהָאֹוֽכֶל יִהְיוּ סְגוּרִים.
בְּבָתֵּי הַסֵּפֶר יִשָּׁאֲרוּ הַתַּלְמִידִים בְּכִתּוֹתֵיהֶם וְהַמּוֹרִים יַרְצוּ עַל נוֹשֵׂא הַשְּׁבִיתָה.
ד' מַרְחֶשְׁוָן תש"ד (2 בְּנוֹבֶמְבֶּר 1943)
הַיִּשּׁוּב הָעִבְרִי בְּחֵיפָה מְזֻוֽעְזָע מֵעֹוֽמֶק הַלֵּב מִמַּעֲשֵׂה הַזְּוָעָה וְהַהֶפְקֵר אֲשֶׁר בֻּוֽצַּע אֶתְמוֹל בִּירוּשָׁלַיִם וְגָרַם לְעֶשְׂרוֹת קׇרְבָּנוֹת מִבְּנֵי כׇּל הָעֵדוֹת וּמִצְטָרֵף לְגִלּוּי הַדַּעַת שֶׁל הַנְהָלַת הַסּוֹכְנוּת הַיְּהוּדִית וְהַנְהָלַת הַוַּעַד הַלְּאֻוֽמִּי, הַנּוֹתֵן בִּטּוּי נֶאֱמָן לְהַרְגָּשׁוֹת הַיִּשּׁוּב כֻּוֽלּוֹ וּמַרְכִּין יַחַד אִתָּם אֶת רֹאשׁוֹ בִּפְנֵי הַקׇּרְבָּנוֹת.
הַיִּשּׁוּב הָעִבְרִי בְּחֵיפָה רוֹאֶה בְּמַעֲשֶׂה זֶה, אָסוֹן אֵימִים הַפּוֹגֵעַ קָשֶׁה בַּיִּשּׁוּב עַצְמוֹ וּבְמוֹסְדוֹתָיו הַנִּבְחָרִים.
הָעָם הַיּוֹשֵׁב בְּצִיּוֹן יַמְשִׁיךְ בְּהֵאָבְקוּתוֹ בִּדְרָכִים הַהוֹלְמוֹת אֶת קְדֻוֽשַּׁת מַטְּרָתָהּ הַנִּשְׂגָּבָה שֶׁל תְּחִיַּת הָעָם בְּמוֹלַדְתּוֹ.
הַיִּשּׁוּב מַכְרִיז עַל נְכוֹנוּתוֹ לַעֲמֹוֽד לִימִין הַמּוֹסָדוֹת הַלְּאֻוֽמִּיִּים הַקּוֹרְאִים לְהִתְקוֹמֵם נֶגֶד מַעֲשֵׂי פֶּשַׁע מְתֹוֽעָבִים אֵלֶּה.
וְזֶה דְּבַר הַנְהָלַת הַסּוֹכְנוּת הַיְּהוּדִית וְהַנְהָלַת הַוַּעַד הַלְּאֻוֽמִּי בִּכְרוּזָם: הַנְהָלַת הַסּוֹכְנוּת הַיְּהוּדִית וְהַנְהָלַת הַוַּעַד הַלְּאֻוֽמִּי מַבִּיעוֹת אֶת רִגְשֵׁי זַוְעָתָן עַל מַעֲשֵׂה הַתּוֹעֵבָה שֶׁלֹּא הָיָה דֻּוֽגְמָתוֹ שֶׁבֻּוֽצַּע הַיּוֹם עַל-יְדֵי חֶבֶר פּוֹשְׁעִים, שֶׁהִתְקִיפוּ אֶת מִשְׂרְדֵי הַמֶּמְשָׁלָה בִּירוּשָׁלַיִם וְשָׁפְכוּ דְּמֵי נְקִיִּים שֶׁל עֶשְׂרוֹת עוֹבְדֵי הַמֶּמְשָׁלָה וְאֶזְרָחִים אֲחֵרִים אַנְגְּלִים, יְהוּדִים וַעֲרָבִים. הַנְהָלַת הַסּוֹכְנוּת הַיְּהוּדִית וְהַנְהָלַת הַוַּעַד הַלְּאֻוֽמִּי מַבִּיעוֹת אֶת רִגְשֵׁי הִשְׁתַּתְּפוּתָן בַּאֲסוֹנָן שֶׁל מִשְׁפָּחוֹת הַנִּפְגָּעִים. הַיִּשּׁוּב הָעִבְרִי בְּאֶרֶץ-יִשְׂרָאֵל נִדְרָשׁ לְהִתְקוֹמֵם נֶגֶד מַעֲשֵׂי פֶּשַׁע מְתֹוֽעָבִים אֵלֶּה.
כ"ד בְּתַמּוּז תש"ו / 23.7.46
חֵיפָה
אֶל הַיִּשּׁוּב הָעִבְרִי בָּאָרֶץ
הַיִּשּׁוּב הָעִבְרִי הַמְּאֻוֽרְגָּן עוֹרֵךְ, כַּאֲשֶׁר עָרַךְ, מִתּוֹךְ סֵבֶל וּמְרִירוּת, אֶת מַאֲבָקוֹ נֶגֶד הַסֵּפֶר הַלָּבָן, מִבְּלִי לְהַכְתִּים אֶת דִּגְלוֹ בְּמַעֲשֵׂי רֶצַח וּבְדַם שׁוֹטְרִים וְחַיָּיֽלִים בְּרִיטִיִּים חַפִּים מִפֶּשַׁע. רַק מִיֽעוּט קָטָן שֶׁל פּוֹרְקֵי עֹוֽל הַיִּשּׁוּב וְהַצִּיּוֹנוּת עוֹשִׂים דִּין לְעַצְמָם וּמְקַיְּיֽמִים אֶת הַטֵּרוֹר הָרַצְחָנִי כְּשִׁיטָה.
הַוַּעַד הַפּוֹעֵל הַצִּיּוֹנִי בִּישִׁיבָתוֹ מִיּוֹם 29 בְּאוֹקְטוֹבֶּר "רָאָה חוֹבָה לְעַצְמוֹ לְהוֹקִיעַ וְלִדְחוֹת לְלֹא סְיָיֽג אֶת טֵרוֹר הַדָּמִים: פְּעֻוֽלּוֹת אֵלּוּ מַכְתִּימוֹת אֶת מַאֲבַק הָעָם הָעִבְרִי, מְסַלְּפוֹת אֶת דְּמוּתוֹ וּמְחַזְּקוֹת אֶת יְדֵיהֶם שֶׁל צוֹרְרֵי הַצִּיּוֹנוּת וְהָעָם הָעִבְרִי".
אוּלָם לַאֲסוֹנֵנוּ לֹא פָּסַק הַטֵּרוֹר, הוּא נִמְשַׁךְ בְּדַרְכֵי הָאֶרֶץ וּבְיִשּׁוּבֶיהָ בִּידֵי קְבוּצוֹת פּוֹרְשִׁים.
הַהַנְהָלוֹת הַזְּמַנִּיּוֹת שֶׁל הַסּוֹכְנוּת הַיְּהוּדִית וְהַוַּעַד הַלְּאֻוֽמִּי רוֹאוֹת חוֹבָה לְעַצְמָן לְהַעֲמִיד בָּזֹאת אֶת הַצִּבּוּר עַל הַסַּכָּנוֹת וְהָאֲסוֹנוֹת הָאוֹרְבִים לַיִּשּׁוּב כֻּוֽלּוֹ אִם לֹא יִיֽפָּסְקוּ מִיָּד מַעֲשֵׂי הַטֵּרוֹר אֲשֶׁר לָהֶם אַחְרָאִיּוֹת הַקְּבוּצוֹת הַמִּתְבַּדְּלוֹת.
הַקֵּץ לְמַעֲשֵׂי הַדָּמִים!
י"ב כִּסְלֵו תש"ז 5.12.46
לַיִּשּׁוּב בְּחֵיפָה!
נוֹסָף לְהוֹדָעָתֵנוּ בִּדְבַר הַשַּׁבָּתוֹן הַכְּלָלִי בְּיוֹם רְבִיעִי י"ח תַּמּוּז תש"ו 17.7.1946 אָנוּ מוֹדִיעִים:
א. בְּשָׁעָה 10 בַּבֹּוֽקֶר בְּיוֹם הַשַּׁבָּתוֹן תִּתְקַיֵּיֽם אֲסֵפַת עַם בְּרַחֲבַת בֵּית הַקְּרָנוֹת בִּרְחוֹב הֵרְצְל בַּהֲדַר הַכַּרְמֶל
ב. מִשָּׁעָה 2.30 אחה"צ עַד 6.30 בָּעֶרֶב נִדְרָשִׁים כׇּל יְהוּדֵי חֵיפָה לְהִמָּצֵא בַּבַּיִת וְלֹא לָצֵאת לִרְחוֹבוֹת.
י"ז תַּמּוּז תש"ו - 16.7.46
חֵיפָה
בְּהֶתְאֵם לְהוֹרָאוֹת הַמּוֹסָדוֹת הַלְּאֻוֽמִּיִּים מָחָר יוֹם ד' = י"ח בְּתַמּוּז תש"ו = 17 בְּיוּלִי 1946 הָחֵל מִשָּׁעָה 9 בַּבֹּקֶר עַד שָׁעָה 12 בַּלַּיְלָה שַׁבָּתוֹן כְּלָלִי בַּיִּשּׁוּב לְשֵׁם הִזְדַּהוּת עִם עֲצוּרֵי רָפִיחַ בְּהַכְרָזָתָם עַל שְׁבִיתַת רָעָב
סֵדֶר הַשַּׁבָּתוֹן: א. שְׁבִיתַת כׇּל עֲבוֹדָה וּמְלָאכָה בָּעִיר בַּכְּפָר וּבַמֶּשֶׁק. ב. סְגִירַת כׇּל הָעֲסָקִים וְהַחֲנוּיוֹת, מִסְעָדוֹת וּבָתֵּי שַׁעֲשׁוּעִים. הֶעָרָה: הַמִּסְעָדוֹת תִּהְיֶינָה פְּתוּחוֹת מִשָּׁעוֹת 12 עַד 2 בַּצׇּהֳרַיִם וּמִ-7 עַד 8 בָּעֶרֶב. ג. הַתַּחְבּוּרָה הָעִירוֹנִית וְהַבֵּין עִירוֹנִית תִּפָּסֵק מִשָּׁעָה 10 בַּבֹּקֶר עַד 12 בַּלַּיְלָה.
מְשֻׁוֽחְרָרִים מֵהַשַּׁבָּתוֹן עוֹבְדֵי שֵׁרוּתִים צִבּוּרִיִּים חִיּוּנִיִּים לְמַיִם, חַשְׁמַל וּבָתֵּי חוֹלִים, וְכֵן עוֹבְדֵי הַמֶּמְשָׁלָה, הַצָּבָא וְהַצִּי.
י"ז בְּתַמּוּז תש"ו - 16.7.46
חֵיפָה
זָכוֹר אֶת יוֹם הַשַּׁבָּת לְקַדְּשׁוֹ!
בִּשְׁעַת צָרָה וּמְצוּקָה שֶׁעָלֵינוּ לְלַכֵּד אֶת כׇּל כּוֹחוֹתֵינוּ לִשְׁמֹוֽר מִכׇּל מִשְׁמָר עַל שְׁלֵמוּת בֵּית חַיֵּינוּ בְּאֶרֶץ קׇדְשֵׁנוּ - הִשְׂתָּרְגָה עָלֵינוּ צָרַת בַּיִת שֶׁיֵּשׁ בָּהּ מִשּׁוּם סַכָּנָה לְקִיּוּמוֹ וְהִתְפַּתְּחוּתוֹ שֶׁל הָעָם הַיּוֹשֵׁב בְּצִיּוֹן; - פִּרְצַת חִלּוּל הַשַּׁבָּת הוֹלֶכֶת וּמַרְחִיבָה אֶת גְּבוּלוֹתֶיהָ בְּכׇל הַשְּׁטָחִים: בַּעֲבוֹדָה, בַּמִּסְחָר, בִּתְנוּעַת הַמְּכוֹנִיּוֹת וכד'.
פְּגִיעָה קָשָׁה זוֹ בְּנֶפֶשׁ הָאֻוֽמָּה - סֵמֶל וִיסוֹד הַיַּהֲדוּת - מַסְעִירָה אֶת לְבַב כׇּל אִישׁ אֲשֶׁר לֹא כָּבָה בְּקִרְבּוֹ הַזִּיק הָאַחֲרוֹן לְמָסֹוֽרֶת אָבוֹת וְקׇדְשֵׁי בְּנֵי יִשְׂרָאֵל וּמְזַעֲזַעַת אֶת כׇּל לֵב יְהוּדִי נֶאֱמָן הֶחָרֵד לְגוֹרַל עַמּוֹ וְנַחֲלָתוֹ!
וּבִשְׁעַת הֲרַת עוֹלָם זוֹ, הַמְּעוֹרֶרֶת אֶת כֻּלָּנוּ לִתְשׁוּבָה שְׁלֵמָה אֶל ה' אֱלֹקֵי יִשְׂרָאֵל וּלְתוֹרָתוֹ - אָנוּ קוֹרְאִים בְּאׇזְנֵיכֶם, אַחִים וַאֲחָיוֹת תּוֹשָׁבֵי עִירֵנוּ וְהַסְּבִיבָה, אֶת הַקְּרִיאָה הַגְּדוֹלָה הַחֲרוּתָה בְּאֵשׁ קֹוֽדֶשׁ וּבְדַם דּוֹרוֹת: אֶת שַׁבְּתֹוֽתַי תִּשְׁמֹרוּ וּמִקְדָּשִׁי תִּירָאוּ!
אָב וָאֵם, נוֹתֵן עֲבוֹדָה וּפוֹעֵל, סוֹחֵר וְקוֹנֶה, הִזָּהֲרוּ וְהַזְהִירוּ אֶת מַכִּירֵיכֶם וִידִידֵיכֶם מִלְּחַלֵּל אֶת יוֹם הַשַּׁבָּת.
עֲקֶרֶת הַבַּיִת, אֲשֶׁר בְּכׇל עֵת וּמַצָּב, אַתְּ יוֹדַעַת לְכַלְכֵּל בִּתְבוּנָה וּבְדַעַת אֶת הֲלִיכוֹת בֵּיתֵךְ, הָאִירִי אֶת מְעוֹנֵךְ בְּאוֹרָהּ שֶׁל קְדֻוֽשַּׁת הַשַּׁבָּת.
שֵׁרוּתֵי הַתַּחְבּוּרָה בְּעִירֵנוּ וּבַשְּׁכוּנוֹת, חִדְלוּ לְהָרֵעַ, וְהַפְסִיקוּ אֶת חִיֽלּוּל הַשַּׁבָּת הַנּוֹרָא. חוּסוּ עַל כְּבוֹד קוֹנְכֶם וּכְבוֹד הָעָם הַנָּתוּן לְבׇשְׁתֵּנוּ וּלְדַאֲבוֹן לִבֵּנוּ לְשִׁמְצָה, הִנְּכֶם נִקְרָאִים כֻּוֽלְּכֶם אַחִים וַאֲחָיוֹת, הַצִּילוּ אֶת הַנֶּכֶס הַגָּדוֹל, חוֹמַת הַהֲגָנָה שֶׁל הָעָם וְהָאָרֶץ!
הַשַּׁבָּת, פ' וַיַּקְהֵל, מֻוֽקְדֶּשֶׁת לְהִתְעוֹרְרוּת לְמַעַן חִזּוּק שְׁמִירַת הַשַּׁבָּת - קְדֻוֽשָּׁתָהּ צִבְיוֹנָהּ וְרוּחָהּ וּבִזְכוּתָהּ נִזְכֶּה לְ"נַחֲלָה בְּלִי מְצָרִים"
כ"ח אֲדָר א' תש"ו.
אֶל יְהוּדֵי חֵיפָה!
רְשִׁימַת בַּעֲלֵי זְכוּת הַבְּחִירָה לַאֲסֵפַת הַנִּבְחָרִים הָרְבִיעִית מִתְפַּרְסֶמֶת בְּיוֹם א' י"ג סִיוָן תש"ד [4.6.1944] בְּתַחֲנוֹת בְּדִיקָה מְיֻוֽחָדוֹת בַּמְּקוֹמוֹת הָרְשׁוּמִים בְּהוֹדָעָה מס' 3 הַמִּתְפַּרְסֶמֶת יַחַד עִם הוֹדָעָה זוֹ.
לְפִי חֻוֽקַּת הַבְּחִירוֹת לִכְנֶסֶת יִשְׂרָאֵל יֵשׁ לְכׇל יְהוּדִי, גֶּבֶר וְאִשָּׁה, מִגִּיל 20 שָׁנָה (שֶׁנּוֹלְדוּ תּוֹךְ שְׁנַת תרפ"ד - עַד 1 בְּאוֹקְטוֹבֶּר 1924) וָמַעְלָה, הַיּוֹשֵׁב בָּאָרֶץ לֹא פָּחוֹת מִשְּׁלֹשָׁה חֳדָשִׁים רְצוּפִים וְשֶׁשְּׁמוֹ רָשׁוּם בְּפִנְקַס הַבּוֹחֲרִים שֶׁל כְּנֶסֶת יִשְׂרָאֵל הַזְּכוּת לְהִשְׁתַּתֵּף בַּבְּחִירוֹת לַאֲסֵפַת הַנִּבְחָרִים.
כׇּל יְהוּדִי כַּנָּ"ל, אֲשֶׁר עַד דֵּצֶמְבֶּר 1941 לֹא הָיָה גָּר בְּחֵיפָה, (עוֹלִים חֲדָשִׁים, אֲנָשִׁים שֶׁעָבְרוּ מִמְּקוֹמוֹת אֲחֵרִים בָּאָרֶץ וְכוּ') - עָלָיו לִפְנוֹת לְאַחַת הַתַּחֲנוֹת הַנָּ"ל וּלְבַקֵּשׁ אֶת הוֹסָפַת שְׁמוֹ לְפִנְקַס הַבּוֹחֲרִים ע"י מִלּוּי טֹוֽפֶס בַּחֲתִימָתוֹ.
כׇּל תּוֹשָׁבֵי חֵיפָה הַבּוֹגְרִים, שֶׁהִשְׁתַּתְּפוּ בִּשְׁנַת תש"ב (1942) בַּבְּחִירוֹת לְוַעַד הַקְּהִלָּה בְּחֵיפָה וְכֵן אֵלֶּה שֶׁשְּׁמָם נִכְלָל אָז בִּרְשִׁימַת הַבּוֹחֲרִים - נִכְלַל שְׁמָם אוֹטוֹמָטִית גַּם בָּרְשִׁימָה לַאֲסֵפַת הַנִּבְחָרִים הָרְבִיעִית.
כׇּל אֵלֶּה, אֲשֶׁר מִדֵּצֶמְבֶּר 1941 עָבְרוּ לְדִירָה חֲדָשָׁה - עֲלֵיהֶם לְהוֹדִיעַ לְתַחֲנוֹת הַנָּ"ל אֶת כְּתׇוֽבְתָּם הַחֲדָשָׁה, אַחֶרֶת לֹא יְחֻוֽלְּקוּ לָהֶם כַּרְטִיסֵי הַבּוֹחֵר.
נָשִׁים שֶׁבְּמֶשֶׁךְ הַתְּקוּפָה מִדֵּצֶמְבֶּר 1941 וְעַד עַתָּה נִיֽשְּׂאוּ וְהֶחֱלִיפוּ כְּתׇוֽבְתָּן וּשְׁמָן - עֲלֵיהֶן לְהוֹדִיעַ עַל כָּךְ בְּלִי דִּחוּי לְאַחַת הַתַּחֲנוֹת הַנָּ"ל, כְּדֵי לְאַפְשֵׁר אֶת חֲלֻוֽקַּת כַּרְטִיסֵי הַבּוֹחֵר בִּשְׁבִילָן.
בּוֹחֵר! הַמּוֹעֵד לִבְדִיקָה בַּפִּנְקָס וְכֵן לְהוֹסָפַת שֵׁמוֹת לְפִנְקַס יִמָּשֵׁךְ מֵהַתַּאֲרִיךְ הַנָּ"ל וְעַד יוֹם רִאשׁוֹן, ד' תַּמּוּז תש"ד [25.6.1944] וְעַד בִּכְלָל. כׇּל אֶחָד נִקְרָא לְעֵרוּת וּמִתְבַּקֵּשׁ לֹא לְהַזְנִיחַ וְלֹא לִדְחוֹת אֶת בְּדִיקַת הַפִּנְקָס לְיָמִים הָאַחֲרוֹנִים.
הַבְטִיחוּ מִבְּעוֹד מוֹעֵד אֶת זְכוּת הִשְׁתַּתְּפוּתְכֶם בַּבְּחִירוֹת לִכְנֶסֶת יִשְׂרָאֵל!
סִיוָן תש"ד - יוֹנִי 1944
חֵיפָה
(-) ר. בּוּנִיאַק
בּוֹחֲרֵי חֵיפָה!
הַמּוֹעֵד הָאַחֲרוֹן לְהַבְטָחַת זְכוּת הַבְּחִירָה - יוֹם רִאשׁוֹן, ד' תַּמּוּז תש"ד (25.6.44).
אַחֲרֵי הַמּוֹעֵד הַנָּ"ל תִּסָּגֵר רְשִׁימַת הַבּוֹחֲרִים וְאִישׁ לֹא יוּכַל עוֹד לְעַרְעֵר!
הַבְטִיחוּ זְכוּתְכֶם בִּקְבִיעַת נְצִיגוּת כְּנֶסֶת יִשְׂרָאֵל!
מַהֲרוּ וּפְנוּ לְאַחַת מִתַּחֲנוֹת הַבְּדִיקָה!
סִיוָן תש"ד יוּנִי 1944
חֵיפָה
ר. בּוּנִיאַק
וַעֲדַת הַבְּחִירוֹת בְּחֵיפָה לַאֲסֵפַת הַנִּבְחָרִים הָרְבִיעִית מַזְכִּירָה שֵׁנִית, כִּי נוֹסָף לְכַרְטִיס-בּוֹחֵר יִצְטָרֵךְ כׇּל בּוֹחֵר לְהָבִיא אִתּוֹ תְּעוּדַת זִיֽהוּי רִשְׁמִית הַנּוֹשֵׂאת עָלֶיהָ תְּמוּנָה.
בּוֹחֲרִים שֶׁאֵין לָהֶם תְּעוּדוֹת כָּאֵלֶּה, הַמּוֹכִיחוֹת לְלֹא סָפֵק אֶת זֶהוּתָם הָאִישִׁית, יוּכְלוּ לְקַבֵּל תְּעוּדוֹת זִיֽהוּי בְּלִי כׇּל תַּשְׁלוּם בְּמִשְׂרַד וַעַד הַקְּהִלָּה, רח' אַרְלוֹזוֹרוֹב 16, חֶדֶר 7, כׇּל יוֹם בַּשָּׁעוֹת 12-9 לפנה"צ, 8-4 אחה"צ מִחוּץ לְעַרְבֵי שַׁבָּת. לְשֵׁם זֶה עֲלֵיהֶם לְהָבִיא אִתָּם שְׁתֵּי תְּמוּנוֹת וּלְמַלֵּא טֹוֽפֶס מְיֻוֽחָד שֶׁיְּקַבְּלוּ בְּמִשְׂרַד וַעַד הַקְּהִלָּה.
דַּאֲגוּ מִבְּעוֹד מוֹעֵד לִתְעוּדַת זִיֽהוּי, בִּלְעָדֶיהָ לֹא תּוּכְלוּ לְהַצְבִּיעַ!
תַּמּוּז תש"ד יוּלִי 1944
חֵיפָה
ר. בּוּנִיאַק
1. חֲלֻוֽקַּת כַּרְטִיסֵי-בּוֹחֵר מִסְתַּיֶּמֶת בְּיוֹם שִׁשִּׁי, 28 בְּיוּלִי. כׇּל מִי שֶׁלֹּא קִבֵּל כַּרְטִיס-בּוֹחֵר עָלָיו לִפְנוֹת הָחֵל מִיּוֹם רִאשׁוֹן 30 בְּיוּלִי בַּשָּׁעוֹת 8 בַּבֹּקֶר וְעַד 8 בָּעֶרֶב: א) לְמִשְׂרַד וַעֲדַת הַבְּחִירוֹת, שׁוּק תַּלְפִּיּוֹת, קוֹמָה ||. ב) לְמִשְׂרַד וַעַד קִרְיַת חַיִּים. ג) לְמִשְׂרַד וַעַד תּוֹשָׁבֵי הַר הַכַּרְמֶל.
2. עַל כׇּל הַמִּפְלָגוֹת, הָאִרְגּוּנִים וְהָרְשִׁימוֹת, הַמּוֹפִיעוֹת בַּבְּחִירוֹת לַאֲסֵפַת הַנִּבְחָרִים לְהַמְצִיא אֶת פִּתְקָאוֹת הַהַצְבָּעָה שֶׁל רְשִׁימָתָם אוֹ רְשִׁימוֹת הַמֻּוֽעֲמָדִים עַד יוֹם שֵׁנִי, 31 בְּיוּלִי, שָׁעָה 6 בָּעֶרֶב. אִי-הַמְצָאַת חֹוֽמֶר הַהַצְבָּעָה תִּגְרֹוֽם נֶזֶק לָהֶם וְהָאַחְרָיוּת תִּפֹּוֽל עֲלֵיהֶם בִּלְבַד.
יוּלִי 1944
חֵיפָה
ר. בּוּנִיאַק
הַבְּחִירוֹת בְּיוֹם שְׁלִישִׁי י"ב מְנַחֵם-אָב תש"ד 1.8.44 מִשָּׁעָה 8 בַּבֹּקֶר עַד 11 בָּעֶרֶב
1. לְהַצְבִּיעַ אֶפְשָׁר אַךְ וְרַק בְּאוֹתָהּ הַקַּלְפִּי הָרְשׁוּמָה מֵעֵבֶר לַדַּף שֶׁל כַּרְטִיס הַבּוֹחֵר; - מְקוֹמוֹת הַקַּלְפִּי מִתְפַּרְסְמִים בְּהוֹדָעָה מס' 10.
2. עַל כׇּל בּוֹחֵר לְהָבִיא אִתּוֹ לַקַּלְפִּי אֶת כַּרְטִיס הַבּוֹחֵר שֶׁלּוֹ יַחַד עִם תְּעוּדַת-זֶהוּת. כִּתְעוּדַת-זִיֽהוּי יוּכְלוּ לְשַׁמֵּשׁ: דַּרְכִּיָּה (פַּסְפּוֹרְט), תְּעוּדַת הִתְאַזְרְחוּת א"י עִם תְּמוּנָה, תְּעוּדַת-זֶהוּת מֶמְשַׁלְתִּית, רִשָּׁיוֹן לְנֶהָגוּת, לְנֶשֶׁק, אוֹ לְמַשְׁקָאוֹת עִם תְּמוּנָה, כַּרְטִיס-חֲבֵר שֶׁל הַ. ג. א., מָגֵן-דָּוִד-אָדֹוֽם אוֹ מְכַבֵּי הָאֵשׁ עִם תְּמוּנָה, פִּנְקְסֵי-חָבֵר שֶׁל אִרְגּוּנֵי הָעוֹבְדִים עִם תְּמוּנָה מֻוֽדְבֶּקֶת, טְבוּעָה בְּחוֹתֶמֶת הָאִרְגּוּן בִּתְנַאי שֶׁהַפִּנְקָס יָעִיד עַל 6 (שִׁשָּׁה) תַּשְׁלוּמִים חׇדְשִׁיִּים לְפָחוֹת (פִּנְקְסֵי-חָבֵר שֶׁל נְשֵׁי-חֲבֵרִים מְשֻׁוֽחְרָרִים מִתְּנַאי זֶה), וְכֵן תִּתְקַבֵּל כׇּל תְּעוּדַת זִיֽהוּי רִשְׁמִית מִמּוֹסָדוֹת מֶמְשַׁלְתִּיִּים, מוּנִיצִיפָּלִיִּים אוֹ מִוַּעַד הַקְּהִלָּה, הַנּוֹשֵׂאת עָלֶיהָ תְּמוּנָה. בְּלִי תְּעוּדוֹת-זִיֽהוּי כַּנָּ"ל לֹא יוּכְלוּ לְהַצְבִּיעַ.
3. בּוֹחֲרִים, שֶׁשְּׁמָם נִמְצָא בִּרְשִׁימַת הַבּוֹחֲרִים וְלֹא קִבְּלוּ כַּרְטִיסֵי-בּוֹחֵר יְכוֹלִים לְקַבְּלָם בְּמִשְׂרַד שׁוּק תַּלְפִּיּוֹת, קוֹמָה 2.
4. בּוֹחֲרִים שֶׁאָבַד לָהֶם כַּרְטִיס-הַבּוֹחֵר עֲלֵיהֶם לִפְנוֹת לְמִשְׂרַד וַעֲדַת הַבְּחִירוֹת עַד יוֹם שֵׁנִי, 31 בְּיוּלִי, שָׁעָה 8 בָּעֶרֶב, לְשֵׁם קַבָּלַת דּוּבְּלִיקָט. בְּיוֹם הַבְּחִירוֹת לֹא יוּצְאוּ שׁוּם דּוּבְּלִיקָטִים.
בּוֹחֲרִים! שִׁמְרוּ עַל כַּרְטִיסֵי הַבּוֹחֵר וְתָבִיאוּ אִתְּכֶם תְּעוּדוֹת-זִיֽהוּי - בִּלְעֲדֵיהֶם לֹא תּוּכְלוּ לְהַצְבִּיעַ!
יוּלִי 1944
חֵיפָה
ר בּוּנִיאַק
יְהוּדֵי חֵיפָה עוֹמְדִים דֹּוֽם לְזִכְרוֹ שֶׁל הַמַּעְפִּיל הָאַלְמוֹנִי אֲשֶׁר נָפַל חָלָל בִּידֵי מַלָּחֵי הַצִּי הַבְּרִיטִי עַל סַף הַמּוֹלֶדֶת
הַיִּשּׁוּב הָעִבְרִי בְּחֵיפָה נִקְרָא לְהָרִים אֶת קוֹלוֹ בִּמְחָאָה נֶגֶד גֵּרוּשׁ מַעְפִּילִים מִן הָאָרֶץ וּבִתְבִיעָה לְהַעֲלָאָתָם הַמִּיָּדִית לְחוֹפֵי הַמּוֹלֶדֶת.
כׇּל יְהוּדִי וִיהוּדִיָּה יִשְׁתַּתְּפוּ בַּאֲסֵיֽפַת הַהֲמוֹנִים בְּרַחֲבַת בֵּית הַקְּרָנוֹת, הַיּוֹם בְּשָׁעָה 8 בַּבֹּקֶר, כְּדֵי לְהַפְגִּין אֶת הִזְדַּהוּתָם הַמְּלֵאָה עִם מַעְפִּילֵי "פַּלְמָ"ח". מִשָּׁעָה 8 תִּשְׁבֹּוֽת כׇּל מְלָאכָה, מִסְחָר, תַּעֲשִׂיָּה וְתַחְבּוּרָה עַד תֹּוֽם הַמְּחָאָה.
כֻּוֽלָּנוּ לְהַפְגָּנַת מְחָאַת הַיִּשּׁוּב עַל הַהִתְעַלְּלוּת הַנּוֹסֶפֶת שֶׁל הַשִּׁלְטוֹן בַּבָּנִים הַשָּׁבִים לְמוֹלַדְתָּם.
כ"ז אֱלוּל תש"ו 23.9.46
יְהוּדֵי חֵיפָה!
הַלַּיְלָה הִגִּיעוּ לְחוֹפֵי מוֹלֶדֶת כְּ-4000 מַעְפִּילִים
יֵיֽרָשֵׁם יוֹם ב' בְּכִסְלֵו כְּתַאֲרִיךְ הִיסְטוֹרִי!
בְּתוֹלְדוֹת הָעֲלִיָּה וְהַעְפָּלָה לֹא אֵיֽרַע עוֹד כִּי בְּבַת אַחַת וּבָאֳנִיָּה אַחַת יַגִּיעוּ אַרְצָה 4000 יְהוּדִים.
מִבַּעַד גְּבוּלוֹת סְגוּרִים, דֶּרֶךְ מָצוֹר שֶׁל אֳנִיּוֹת מִלְחָמָה וְצִיֵּי אֲוִירוֹנִים בְּרִיטִיִּים פָּרְצָה אֳנִיַּת הַמַּעְפִּילִים וְהִגִּיעָה לְחוֹפֵי מוֹלֶדֶת.
הַהַעְפָּלָה נִמְשֶׁכֶת וְתִמָּשֵׁךְ כִּי אֵין כּוֹחַ בָּעוֹלָם שֶׁיַּפְסִיקֶנָּה!
אַחִים יְהוּדִים! נִשְׁלַח בְּרָכָה לוֹהֶטֶת לַמַּעְפִּילִים וְנִיֽתֵּן בִּטּוּי לִנְכוֹנוּתֵנוּ לְמַאֲבָק עַל פְּתִיחַת שַׁעֲרֵי הָאָרֶץ לַעֲלִיָּה חׇפְשִׁית.
הַיּוֹם יוֹם ג', ג' כִּסְלֵו 26.11.46 בְּשָׁעָה 4 אחה"צ אֲסֵפַת עַם שֶׁתִּתְקַיֵּיֽם בְּרַחֲבַת בֵּית הַקְּרָנוֹת.
לִשְׁעַת הָאֲסֵפָה 4-5.30 אחה"צ תִּפָּסֵק כׇּל עֲבוֹדָה, מְלָאכָה מִסְחָר וְתַחְבּוּרָה.
יְהוּדִים בּוֹאוּ בַּהֲמוֹנֵיכֶם לַאֲסֵפָה!
 וַעַד הַקְּהִלָּה הָעִבְרִית בְּחֵיפָה. דְּפוּס "אׇמָּנוּת" חֵיפָה, רח' סוֹקוֹלוֹב א7
בְּיוֹם חֲמִשִׁי כ"ט בִּשְׁבָט (31.1.46) בְּשָׁעָה 4 אחה"צ בביהכנ"ס הַמֶּרְכָּזִי בִּרְחוֹב הַגִּלְעָד וּבַ"אַמְפִיתֵיֽאַטְרוֹן" תִּתְקַיֵּמְנָה אֲסֵפוֹת עַם מֻוֽקְדָּשׁוֹת לִדְרִישַׁת פְּתִיחַת שַׁעֲרֵי הָאָרֶץ
בְּאוֹתוֹ יוֹם בְּשָׁעָה 3-6 אחה"צ תֻּוֽפְסַק כׇּל עֲבוֹדָה וּמְלָאכָה וְיִסָּגְרוּ בָּתֵּי מִסְחָר, אֹכֶל, קָפֶה וְשַׁעֲשׁוּעִים.
תְּנוּעַת הַתַּחְבּוּרָה תִּפָּסֵק מִשָּׁעָה 3.30-6
הַקָּהָל נִדְרָשׁ לְהִשָּׁמַע לְסַדְרָנִים וּכְתֹוֽם הָאֲסֵפוֹת לְהִתְפַּזֵּר בְּסֵדֶר וּבְשֶׁקֶט.
כ"ח שֵׁבֶט (30.1.46)
לַיִּיֽשּׁוּב הָעִבְרִי בְּחֵיפָה!
בְּהֶתְאֵם לְהַחְלָטַת הַוַּעַד הַלְּאֻוֽמִּי יִשְׁבֹּוֽת הַיִּיֽשּׁוּב בְּכׇל הָאָרֶץ הַיּוֹם, יוֹם שֵׁנִי, כ"ז בִּשְׁבָט תש"ז (17.2.47) מִשָּׁעָה 10 עַד 11 לפנה"צ: מִמְּלָאכָה, מִסְחָר, תַּעֲשִׂיָּה וְתַחְבּוּרָה עִירוֹנִית לְאוֹת מְחָאָה נֶגֶד הַפְּעֻוֽלָּה הַזֵּידוֹנִית שֶׁל גֵּיֽרוּשׁ אַחֵינוּ הַמַּעְפִּילִים שֶׁהִגִּיעוּ אֶמֶשׁ אַחֲרֵי סֵבֶל רַב לְחוֹפֵי הַמּוֹלֶדֶת.
הַיִּיֽשּׁוּב הָעִבְרִי בְּחֵיפָה מִתְבַּקֵּשׁ לִשְׁמֹוֽר בְּקַפְּדָנוּת עַל מִלּוּי הַהוֹרָאוֹת הָאֵלּוּ.
בְּשׁוּם גְּזֵרוֹת לֹא יַפְחִידוּנוּ! הַמַּעְפִּילִים יַעְפִּילוּ!
 וַעַד הַקְּהִלָּה, חֵיפָה
לִיהוּדֵי חֵיפָה!
מֶמְשֶׁלֶת הַ"סֵּפֶר הַלָּבָן" מַמְשִׁיכָה בְּגֵיֽרוּשׁ אַחִים מַעְפִּילִים.
לִפְנֵי כְּשָׁבוּעַ גֹּוֽרְשׁוּ בַּחֲטָף בְּחֶשְׁכַת הַלַּיִל כְּ-600 מַעְפִּילִים.
שִׁלְשׁוֹם יָרְדוּ מַעְפִּילִים בִּדְרוֹם הָאָרֶץ, נִתְפְּסוּ בְּחֶלְקָם וְהׇוֽעׇבְרוּ לְחֵיפָה לְשֵׁם גֵּיֽרוּשׁ. אַחֵינוּ אֵלֶּה זָכוּ לַעֲבֹוֽר לְאׇרְכָּהּ שֶׁל הָאָרֶץ וְרָאוּ שְׂדוֹת וְכַרְמֵי יְהוּדָה, הַשָּׁרוֹן וְהַשּׁוֹמְרוֹן.
הַיָּד הַפּוֹשַׁעַת שֶׁל הַשִּׁלְטוֹן לֹא נִרְתְּעָה מִלְּגָרְשָׁם בָּאֳנִיּוֹת כֶּלֶא מִמּוֹלַדְתָּם.
בִּרְכַּת עִדּוּד לְאַחִים מַעְפִּילִים, אַל יִפֹּוֽל רוּחֲכֶם - עוֹד בּוֹא תָּבוֹאוּ לָאָרֶץ בְּיַחַד עִם רִבְבוֹת וּמֵאוֹת אֲלָפִים!
תְּבֹוֽרַךְ גַּם כׇּל יָד מְסַיַּיֽעַת לַהַעְפָּלָה!
וְלַמֶּמְשָׁלָה יֵיֽאָמֵר: הָעֲלִיָּה לֹא תִּפָּסֵק! כְּאִישׁ אֶחָד יְסַיֵּיֽעַ הַיִּשּׁוּב כֻּוֽלּוֹ לְהַמְשָׁכָתָהּ בְּכׇל הַדְּרָכִים וְהָאֶמְצָעִים.
נַגְבִּיר אֶת מַאֲמַצֵּינוּ בְּיֶתֶר עֹוֽז וּבְיֶתֶר שְׂאֵת וְנַגְדִּיל אֶת עֶזְרָתֵנוּ לְצׇרְכֵי הַהַעְפָּלָה!
כ"א בַּאֲדָר תש"ז 13.3.47
חֵיפָה
לִיהוּדֵי חֵיפָה!
לַמְרוֹת הַצַּיִיֽד מִצַּד מֶמְשֶׁלֶת "הַסֵּפֶר הַלָּבָן" בַּיַּבָּשָׁה וּבַיָּם מַמְשִׁיכוֹת אֳנִיּוֹת מַעְפִּילִים לַחְתֹּוֽר לְחוֹפֵי הַמּוֹלֶדֶת.
הַבֹּוֽקֶר הוּבְאָה לִנְמַל חֵיפָה אֳנִיַּת מַעְפִּילִים וּבָהּ 1560 נֶפֶשׁ, גְּבָרִים, נָשִׁים וָטַף.
שׁוּב פַּעַם הוֹפֵךְ נְמַל חֵיפָה לִמְקוֹם עִנּוּיִים וְשִׁמּוּשׁ בְּכֹוֽחַ נֶגֶד מַעְפִּילִים הַחוֹתְרִים בְּכוֹחוֹת עַל-אֱנוֹשִׁיִּים לְמוֹלַדְתָּם.
עַם יִשְׂרָאֵל לֹא יֵרָתַע וְהַהַעְפָּלָה לֹא תִּפָּסֵק!
הַיִּשּׁוּב יַמְשִׁיךְ בְּמַאֲמַצָּיו לְעוֹדֵד אֶת הַהַעְפָּלָה וְנִדְרַשׁ - לְאוֹת הִזְדַּהוּתוֹ הַמְּלֵאָה עִם אֶחָיו הַמַּעְפִּילִים שֶׁהִגִּיעוּ וְעוֹמְדִים לְהַגִּיעַ בְּרִבְבוֹתֵיהֶם לְהוֹסִיף שְׁעָתַיִיֽם עֲבוֹדָה שֶׁתְּמוּרָתָן תִּהְיֶה קֹוֽדֶשׁ לְקֶרֶן הַהַעְפָּלָה.
ט' בְּנִיסָן תש"ז 30.3.47
חֵיפָה
עוֹלֵי יִשְׂרָאֵל אֲשֶׁר הִגִּיעוּ בְּחֵיֽרוּף נֶפֶשׁ לְחוֹף מוֹלַדְתָּם הֻוֽרְחֲקוּ שׁוּב מִמֶּנָּה בִּזְרוֹעַ אֵימִים וּבְרֶצַח.
הַיִּשּׁוּב יֶאֱבַל הָעֶרֶב עַל קׇרְבָּנוֹת מַעְפִּילָיו
מִשָּׁעָה 6 בָּעֶרֶב יִנָּעֲלוּ בָּתֵּי קוֹלְנוֹעַ וְתֵיֽאַטְרָאוֹת וִיבֻוֽטְּלוּ כׇּל נִשְׁפֵי שַׁעֲשׁוּעִים וְשִׂמְחָה. בְּבָתֵּי קָפֶה וּמִסְעָדוֹת תֵּיֽעָלֵם הַמּוּסִיקָה. כְּמוֹ כֵן תִּדָּחֶנָּה הַמְּסִבּוֹת הַצִּבּוּרִיּוֹת שֶׁנּוֹעֲדוּ לְעֶרֶב זֶה.
כ"ה בְּנִיסָן תש"ז
יְרוּשָׁלַיִם
אֶל הַיִּשּׁוּב הָעִבְרִי בְּחֵיפָה!
עַל דַּעַת הַנְהָלַת הַוַּעַד הַלְּאֻוֽמִּי וְעַל דַּעַת מוֹעֶצֶת הָרַבָּנוּת הָרָאשִׁית לא"י לְאוֹת הִזְדַּהוּת עִם סִבְלָם שֶׁל אַחֵינוּ מַעְפִּילֵי "יְצִיאַת אֵירוֹפָּה תש"ז" הֻוֽכְרַז יוֹם צוֹם בְּיוֹם שֵׁנִי ט' בֶּאֱלוּל תש"ז (25.8.47)
הַיִּשּׁוּב הָעִבְרִי בְּחֵיפָה רַבָּתִי, עַל כׇּל שְׂדֵרוֹתָיו וְחוּגָיו נִקְרָא לְקַיֵּיֽם אֶת הַצּוֹם.
בְּאוֹתוֹ הַיּוֹם יִהְיוּ מִסְעָדוֹת וּבָתֵּי קָפֶה סְגוּרִים עַד שְׁקִיעַת הַחַמָּה.
בָּתֵּי שַׁעֲשׁוּעִים, בָּתֵּי קוֹלְנוֹעַ וְתֵיֽאַטְרָאוֹת יִהְיוּ סְגוּרִים גַּם בִּשְׁעוֹת הָעֶרֶב.
ח' אֱלוּל תש"ז (24.8.47)
מִתּוֹךְ כְּאֵב וְזַעַם נִתְבַּשַּׂרְנוּ עַל בִּצּוּעַ זְדוֹנִי שֶׁל הַמַּעֲשֶׂה הַמַּחְפִּיר כְּלַפֵּי נִדָּחֵינוּ מֵאֳנִיַּת "יְצִיאַת אֵירוֹפָּה תש"ז". הַקַּלְגַּסִּים, שְׁלִיחֵי הָאִימְפֶּרְיָה הַבְּרִיטִית, הוֹצִיאוּ לַפֹּוֽעַל אֶת זְמָמָם וְהֶחֱזִירוּ אֶת אַחֵינוּ הַמְּעֻוֽנִּים לָאֲדָמָה הַטְּמֵאָה - לִידֵי חֶלְאַת הַמִּין הָאֱנוֹשִׁי, נֹוֽכַח אֲדִישׁוּת וְהִתְנַכְּרוּת שֶׁל שַׁלִּיטֵי הָעוֹלָם.
יוֹם שֵׁנִי, כ"ג בֶּאֱלוּל תש"ז 8.9.47, יְצֻוֽיַּן כׇּל הַיּוֹם כְּיוֹם אֵבֶל לְאֻוֽמִּי וּמֵעַל כׇּל הַבִּנְיָנִים, כַּצִּבּוּרִיִּים כַּפְּרָטִיִּים, יוּנְפוּ דִּגְלֵי הַלְּאֹוֽם מוּרָדִים לַחֲצִי תֹּוֽרֶן וַעֲנוּדִים עֲנִיבָה שְׁחֹוֽרָה.
הָעֲבוֹדָה, הַמִּסְחָר וְהַתַּחְבּוּרָה הָעִירוֹנִית יֻוֽפְסְקוּ לַחֲלוּטִין בַּשָּׁעוֹת 5-3 אחה"צ
בְּשָׁעָה 4 אחה"צ תִּתְקַיֵּיֽם בָּאַמְפִיתֵאַטְרוֹן אֲסֵפַת הֲמוֹנִים לְשֵׁם הַפְגָּנַת זַעְמֵנוּ וּמֶחָאָתֵנוּ וְהִזְדַּהוּתֵנוּ עִם גּוֹרַל הַמַּעְפִּילִים.
 וַעַד הַקְּהִלָּה, חֵיפָה
לְכׇל הַיְּהוּדִים הַסְּפָרַדִּים וּבְנֵי עֲדוֹת הַמִּזְרָח בְּחֵיפָה
הַזְהָרָה!
בְּשָׁעָה כֹּה חֲמוּרָה וַהֲרַת-סַכָּנוֹת לַיִּשּׁוּב הָעִבְרִי בְּאֶרֶץ-יִשְׂרָאֵל, שָׁעָה הַמְּחַיֶּיֽבֶת כׇּל יְהוּדִי הַנֶּאֱמָן לְעַמּוֹ לִשְׁמֹר יוֹתֵר מֵאֲשֶׁר בְּכׇל זְמַן אַחֵר עַל אַחְדוּת הַיִּשּׁוּב, וּבְשָׁעָה שֶׁוַּעֲדַת תִּיֽוּוּךְ מְטַפֶּלֶת בְּחִיֽסּוּל הַהִתְבַּדְּלוּת מִכְּנֶסֶת-יִשְׂרָאֵל לְטוֹבַת אַחְדוּת הַקְּהִלָּה הָעִבְרִית בִּכְלָל, וְאַחְדוּת הַסְּפָרַדִּים וּבְנֵי עֲדוֹת הַמִּזְרָח בֵּינָם לְבֵין עַצְמָם בִּפְרָט, מִצְטַעֲרִים אָנוּ מְאֹד לִשְׁמֹעַ שֶׁיֶּשְׁנָם עוֹד אֲנָשִׁים הַמַּחְתִּימִים עַל יְצִיאָה מִכְּנֶסֶת-יִשְׂרָאֵל בְּהַבְטִיחָם עֲבוֹדָה לִמְחֻוֽסָּרֶיהָ.
אָנוּ מוֹצְאִים עַל כֵּן לְחוֹבָתֵנוּ הַלְּאֻוֽמִּית לְהַזְהִיר אֶת בְּנֵי עֲדָתֵנוּ לְבַל יֵלְכוּ שׁוֹלָל אַחֲרֵי הַבְטָחוֹת מְסֻוֽפָּקוֹת, הֱיוֹת וִיצִיאָה מִכְּנֶסֶת-יִשְׂרָאֵל פְּרוּשָׂה פְּרִישָׁה מֵהַצִּבּוּר וּמִכְּלַל יִשְׂרָאֵל וְגוֹרֶמֶת נֶזֶק רַב, הֵן בַּמּוּבָן הַמּוּסָרִי וְהֵן בַּמּוּבָן הַחׇמְרִי, לָעֵדָה הַסְּפָרַדִּית בִּכְלָל וְלַמִּתְבַּדְּלִים בִּפְרָט.
הַנֶּאֱמָנוֹת לְאַחְדוּת הַיִּשּׁוּב אֵינָהּ נִקְנֵית וְנִמְכֶּרֶת אֶלָּא עוֹמֶדֶת הִיא מֵעַל לְכׇל חֶשְׁבּוֹנוֹת חׇמְרִיִּים וְאִישִׁיִּים.
הִנְנוּ מַזְהִירִים אֶת בְּנֵי עֲדָתֵנוּ לִבְלִי לַחְתֹּם עַל הַצְהָרוֹת יְצִיאָה מִכְּנֶסֶת יִשְׂרָאֵל. כׇּל אֵלֶּה שֶׁחָתְמוּ בְּוַדַּאי בִּשְׁגָגָה, מֵחוֹבָתָם לְתַקֵּן אֶת הַמְּעֻוֽוָּת וְלִפְנוֹת תֶּכֶף וּמִיָּד לְוַעַד הַקְּהִלָּה לְשֵׁם בִּטּוּל חֲתִימָתָם וּבָזֶה יִשְׁמְרוּ עַל כְּבוֹדָם וּשְׁמָם הַטּוֹב.
יוֹם שֵׁנִי, טו בְּאִיָּיֽר תרצ"ח
חֵיפָה
הַצִּבּוּר הָעִבְרִי בְּחֵיפָה וּשְׁכוּנוֹתֶיהָ
מִתְבַּקֵּשׁ לְרַגְלֵי הַמַּצָּב לְהִמָּנַע הַשָּׁנָה מֵהֲלִיכָה בָּרְחוֹבוֹת בְּמַסֵּכוֹת הַמַּסְתִּירוֹת אֶת הַפָּנִים וּכְמוֹ כֵן לֹא לְהִשְׁתַּמֵּשׁ בְּאֶקְדּוֹחֵי צַעֲצוּעִים.
י"א אֲדָר תרצ"ז.
אֶל יְהוּדֵי חֵיפָה וּשְׁכוּנוֹתֶיהָ!
הַמִּפְקָד הַכְּלָלִי שֶׁל הָאֻוֽכְלוּסִין הַיְּהוּדִים בְּחֵיפָה עוֹמֵד לְהִסְתַּיֵּיֽם.
בְּיוֹם חֲמִשִׁי, ו' נִיסָן תרצ"ח (7 בְּאַפְּרִיל 1938) יִתְקַיֵּם הַמִּפְקָד הַסּוֹפִי הוּא מִפְקַד הַבִּקֹּרֶת.
אֵלֶּה שֶׁטֶּרֶם נִפְקְדוּ מִתְבַּקְּשִׁים לְהִפָּקֵד אוֹ לְהוֹדִיעַ אֶת שְׁמוֹתֵיהֶם וּכְתֹבוֹתֵיהֶם בִּמְקוֹמוֹת אֵלֶּה: 1) מִשְׂרַד וַעַד הַקְּהִלָּה, מֶרְכָּז מִסְחָרִי הֶחָדָשׁ, טַל. 44 2) מִשְׂרַד וַעַד הֲדַר הַכַּרְמֶל, בַּמַּחְלָקָה הַסָּנִיטָרִית טל. 1800 3) בְּמִשְׂרְדֵי וַעֲדֵי הַשְּׁכוּנוֹת וְהַקְּרָיוֹת שֶׁבְּעֵמֶק זְבוּלוּן.
הַקָּהָל מִתְבַּקֵּשׁ לְהָקֵל עַל הַפּוֹקְדִים וְלַעֲנוֹת קְצָרוֹת וּבְרוּרוֹת עַל שְׁאֵלוֹתֵיהֶם.
יְהוּדֵי חֵיפָה! דָּאֲגוּ לְכָךְ, כִּי הַמִּפְקָד יַקִּיף אֶת כׇּל הַצִּבּוּר הַמִּפְקָד לֹא יִפְסַח עַל אַף נֶפֶשׁ מִיִּשְׂרָאֵל - וְרַק אָז יַשְׁקִיף אֶת הַמַּצָּב הָאֲמִתִּי שֶׁל הַיִּשּׁוּב הָעִבְרִי בְּחֵיפָה.
עַל כׇּל אִישׁ מִיִּשְׂרָאֵל לְסַיֵּעַ לְהַצְלָחַת הַמִּפְקָד וּשְׁלֵמוּתוֹ!
ג' נִיסָן תרצ"ח
מַכְרִיזִים עַל הַרְשָׁמַת יְלָדִים שֶׁטֶּרֶם סֻוֽדְּרוּ בְּבֵית סֵפֶר
הַהַרְשָׁמָה תִּמָּשֵׁךְ: עַד יוֹם ג', י"ח מַרְחֶשְׁוָן ת"ש (31.10.1939) בְּמַחְלֶקֶת הַחִנּוּךְ שֶׁל וַעַד הַקְּהִלָּה (מֶרְכַּז מִסְחָרִי חָדָשׁ, בֵּית קֶנִיגְשְׁטֵין) חֶדֶר מס. 12, כׇּל יוֹם בַּשָּׁעוֹת 12-10 לפנה"צ וּבִסְנִיף הַקְּהִלָּה רְחוֹב יְרוּשָׁלַיִם 21 חֶדֶר מס. 2, כׇּל יוֹם בַּשָּׁעוֹת 12-10 לפנה"צ
ט' מַרְחֶשְׁוָן ת"ש
חֵיפָה
א) הַוַּעַד הַלְּאֻוֽמִּי לִכְנֶסֶת יִשְׂרָאֵל בְּאֶרֶץ-יִשְׂרָאֵל קוֹרֵא לְכׇל הַיִּשּׁוּב לְקַבֵּל עָלָיו אֶת מָרוּתָהּ הַשְּׁלֵמָה וְהַיְּחִידָה שֶׁל לְשׁוֹנֵנוּ הָעִבְרִי.
בְּ) כׇּל הַיּוֹדֵעַ עִבְרִית כׇּל שֶׁהִיא מְחֻוֽיָּב לְדַבֵּר בָּהּ וְאַךְ בָּהּ - בַּבַּיִת, בַּחוּץ, בִּמְקוֹם הָעֲבוֹדָה. הַדִּבּוּר בְּלָשׁוֹן אַחֶרֶת שֶׁלֹּא מִתּוֹךְ הֶכְרֵחַ יֵחָשֵׁב לִפְגִיעָה בִּרְצוֹן הָאֻוֽמָּה.
ג) בְּיִחוּד יֵשׁ לִשְׁמֹוֽר עַל טַהֲרַת הַדִּיֽבּוּר בְּעִבְרִית בְּכׇל בִּימָה וּבְכׇל מָקוֹם צִבּוּרִי. יֵשׁ לְהַקְפִּיד עַל כָּךְ שֶׁהַדְּרָשׁוֹת, הַנְּאוּמִים וְהַשִּׁעוּרִים בְּבָתֵּי כְּנֵסִיּוֹת וּבְבָתֵּי מִדְרָשׁוֹת יִהְיוּ אַךְ וְרַק בִּלְשׁוֹנֵנוּ הָעִבְרִית, הַמְּאַחֶדֶת אֶת כׇּל הַיִּשּׁוּב מֵעַל לִמְחִיצַת שֶׁל עֵדוֹת וְשֶׁל הַמּוֹצָא מֵאַרְצוֹת הַגּוֹלָה הַשּׁוֹנוֹת.
ד) כׇּל שֶׁאֵינוֹ יוֹדֵעַ עִבְרִית מְחֻוֽיָּב לְהִכָּנֵס מִיָּד לִלְמֹוֽד הַלָּשׁוֹן וּלְהַתְחִיל לְדַבֵּר בָּהּ מִיָּד לְאַחַר שֶׁיִּרְכֹּשׁ לוֹ בָּהּ יְדִיעוֹת רִאשׁוֹנוֹת.
הַ) בְּחִינוֹת לְעוֹלִים בִּידִיעַת מִינִימוּם שֶׁל הַלָּשׁוֹן תֵּעָרַכְנָה מִטַּעַם מַחְלֶקֶת הַתַּרְבּוּת בְּכׇל מָקוֹם בָּאָרֶץ. הַתְּעוּדוֹת שֶׁיְּקַבְּלוּ הַנִּבְחָרִים תּוֹעֵלְנָה לָהֶם בְּקַבָּלַת עֲבוֹדוֹת בָּאָרֶץ.
וְ) כׇּל אִישׁ מִיִּשְׂרָאֵל מְחֻוֽיָּב לְהַחֲלִיף אֶת שְׁמוֹ הַלּוֹעֲזִי בְּשֵׁם עִבְרִי. וַעֲדַת שֵׁמוֹת מְיֻוֽחֶדֶת, לְיַד מַחְלֶקֶת הַתַּרְבּוּת שֶׁל הַוַּעַד הַלְּאֻוֽמִּי, תְּטַפֵּל בְּשִׁיֽנּוּי הַשֵּׁמוֹת וּקְבִיעָתָם.
ז) מִחוּץ לָעִתּוֹנוּת בִּשְׁלֹשׁ הַשָּׂפוֹת הָרִשְׁמִיּוֹת יֵשׁ לְחַסֵּל אֶת הָעִתּוֹנוּת הַלּוֹעֲזִית הַמּוֹפִיעָה כָּאן וְשֶׁנּוֹעֲדָה לַקּוֹרֵא הַיְּהוּדִי בָּאָרֶץ.
ח) בְּמִכְתָּבִים, מוֹדָעוֹת וּמִסְמָכִים יֵשׁ לְהִשְׁתַּמֵּשׁ בְּתַאֲרִיךְ עִבְרִי.
ט) בִּשְׁלָטִים יֵשׁ לְהַבְלִיט אֶת הַכְּתֹבוֹת הָעִבְרִיּוֹת.
י) כׇּל יְהוּדִי הַפּוֹנֶה בִּכְתָב לְמוֹסְדוֹת הַמֶּמְשָׁלָה וְהָעִירִיּוֹת חַיָּיֽב לִכְתֹּוֽב עִבְרִית.
יא) יֵשׁ לִדְרֹוֽשׁ מֵאֵת כׇּל מוֹסְדוֹת הַמֶּמְשָׁלָה שֶׁיִּפְנוּ בְּכׇל עֵת וּבְכׇל מָקוֹם אֶל כׇּל אִישׁ עִבְרִי בִּלְשׁוֹנֵנוּ.
יב) בְּבֵית הַמִּשְׁפָּט אַל יְדַבֵּר יְהוּדִי אֶלָּא עִבְרִית, וְאֶל יְלַמֵּד פְּרַקְלִיט סָנֵיֽגוֹרְיָה עַל שׁוֹלְחוֹ הָעִבְרִי אֶלָּא בְּעִבְרִית.
יג) לְשֵׁם חִסּוּל הַבּוּרוּת וּלְשֵׁם הַשְׁלָטַת הַלָּשׁוֹן הָעִבְרִית בְּפִינוּ וּבְלִבֵּנוּ נִקְרָא כׇּל בּוֹגֵר לְהֵיֽעָנוֹת לִקְרִיאַת הַמַּחְלָקָה לְתַרְבּוּת וּלְקַבֵּל עָלָיו אֶת תְּרוּמַת הַתַּרְבּוּת כְּחוֹבָה. הַהִשְׁתַּתְּפוּת הַמְּלֵאָה שֶׁל אֻוֽכְלוּסִיָּתֵנוּ הַבּוֹגֶרֶת רַק הִיא תַּצִּיל אֶת חַיֵּינוּ מִלַּעַז וְאֶת יְלָדֵינוּ מֵהַזְנָחָה, תּוֹסִיף חִנּוּךְ לַנַּעַר וְהַשְׂכָּלָה לָעָם וְתָרִים אֶת קֶרֶן הָאׇמָּנוּת הַיְּהוּדִית.
תָּקוּם-נָא הָאוֹטוֹנוֹמְיָה הַתַּרְבּוּתִית הָעִבְרִית הַשְּׁלֵמָה בְּאֶרֶץ-יִשְׂרָאֵל! בַּדֶּרֶךְ לִמְדִינַת הַיְּהוּדִים תְּחִי הָעַצְמָאוּת הַיְּהוּדִית הַגְּמוּרָה!
ט' מַרְחֶשְׁוָן ת"ש (22.10.39)
הוֹדָעָה לַקָּהָל
מוֹדִיעִים בָּזֶה לַקָּהָל כִּי בְּקֶשֶׁר עִם פִּרְסוּם הוֹדָעַת הַמֶּמְשָׁלָה בִּדְבַר קְבִיעַת מְחִירִים מַקְסִימָלִיִּים לְצׇרְכֵי אֹוֽכֶל שׁוֹנִים נִמְנְתָה עַל יָדֵינוּ וַעֲדָה הַמֻּוֽרְכֶּבֶת מֵאֵת הָאֲדוֹנִים: י. אֶרְדְּשְׁטֵין, פ. מַרְגּוֹלִין וִיהוּדָה שְׁנֵיאוֹר.
וַעֲדָה זוֹ תַּעֲמֹוֽד בְּקֶשֶׁר יָשָׁר עִם הַשִּׁלְטוֹנוֹת וְכׇל תְּלוּנָה בְּקֶשֶׁר עִם מְחִירִים שֶׁל צׇרְכֵי אֹוֽכֶל יֵשׁ לְהַגִּישׁ לְאֶחָד מֵחַבְרֵי הַוַּעֲדָה אוֹ לַמְּרַכֵּז מִטַּעַם הַוַּעֲדָה מַר יוֹסֵף לֶפְּשִׁיץ בְּלִשְׁכַּת הַמִּסְחָר הָעִבְרִית רח' הַמְּלָכִים 63. טֵלֵפוֹן 471.
י"ז אֱלוּל תרצ"ט 1.9.1939
חֵיפָה
א. נִתְבַּקַּשְׁנוּ ע"י הַוַּעַד הַלְּאֻוֽמִּי לְהוֹדִיעַ לַקָּהָל הָעִבְרִי בְּחֵיפָה שֶׁבְּהֶתְאֵם לִסְעִיף 17 (2) מִ-תַּקָּנוֹת כְּנֶסֶת יִשְׂרָאֵל- יָכוֹל כׇּל יְהוּדִי בּוֹגֵר הָרוֹצֶה שֶׁשְּׁמוֹ יִוָּסֵף בְּפִנְקַס הַבּוֹגְרִים לִמְסֹוֽר הוֹדָעָה לַוַּעַד הַלְּאֻוֽמִּי (בְּאֶמְצָעוּת וַעַד הַקְּהִלָּה), אִם בְּעַצְמוֹ אוֹ ע"י מֻוֽרְשֶׁה שֶׁיִּפָּה אֶת כֹּחוֹ בִּכְתָב לְכָךְ, בְּתוֹךְ חֹדֶשׁ אִיֽיָּר ש.ז. וּמִשֶּׁיִּתְבָּרֵר לַוַּעַד הַלְּאֻוֽמִּי שֶׁמּוֹסֵר הַהוֹדָעָה הוּא יְהוּדִי בּוֹגֵר, וְכִי יָשַׁב בָּאָרֶץ לֹא פָּחוֹת מִשְּׁלֹשָׁה חֲדָשִׁים, יוֹסִיף אֶת שְׁמוֹ בַּפִּנְקָס בְּהֶתְאֵם לְכָךְ.
ב. חֵלֶק הַפִּנְקָס שֶׁל הַיְּהוּדִים הַבּוֹגְרִים בְּחֵיפָה נִמְצָא בִּמְקוֹמוֹת אֵלֶּה: 1. וַעַד הַקְּהִלָּה הָעִבְרִית, מֶרְכַּז מִסְחָרִי חָדָשׁ, בֵּית קֶנִיגְשְׁטֵין 2. " הֲדַר הַכַּרְמֶל, רח' פְרִישְׁמָן, בֵּית פִּנְקָס 3. " נְוֵה שַׁאֲנָן, בִּשְׁכוּנָה 4. " אֲחֻוֽזַּת הֶרְבֵּרְט סָמוּאֶל, בִּשְׁכוּנָה 5. בֵּית הַכְּנֶסֶת שֶׁל שְׁכוּנַת בַּת-גַּלִּים 6. וַעַד שְׁכוּנַת תֵּל-עָמָל, בִּשְׁכוּנָה 7. " " קִרְיַת חַיִּים, בְּקִרְיָה 8. " " " מוֹצְקִין, בְּקִרְיָה 9. " " " בְּיָאלִיק, " 10. " " " שְׁמוּאֵל, " 11. " " " בִּנְיָמִין " 12. " " " אֵלִיָּהוּ, ביה"ס בְּבֵית אַלְטְשְׁוּלֶר 13. מוֹעֶצֶת פּוֹעֲלֵי חֵיפָה, רח' הֶחָלוּץ 14. לִשְׁכַּת הַפּוֹעֵל הַמִּזְרָחִי, רח' סִירְקִין 15. הִתְאַחֲדוּת הַצִּיּוֹנִים הַכְּלָלִיִּים, פִּנַּת בְּיָאלִיק-הֵרְצְל, בֵּית רַבֵּיֽנוּ 16. בְּרִית הַצִּיּוֹנִים הַכְּלָלִיִּים, רח' בְּיָאלִיק, בֵּית בַּרְקַאי 17. לִשְׁכַּת הַמִּזְרָחִי, בְּבֵית סֵפֶר "נֶצַח יִשְׂרָאֵל" 18. מוֹעֲדוֹן הצה"ר, רְחוֹב בֶּן-שֶׁמֶן 19. בֵּית הַכְּנֶסֶת הַמֶּרְכָּזִי בַּהֲדַר הַכַּרְמֶל, רְחוֹב הֵרְצְל 20. " " "הַדְרַת קֹוֽדֶשׁ", מַעֲלוֹת הַנְּבִיאִים 21. " " "כַּרְמִיָּה", רְחוֹב יוֹסֵף 22. " " "הֶרְצְלִיָּה", רְחוֹב הֶרְצְלִיָּה, בֵּית פְּלוֹטְקִין 23. " " "אֵלִיָּהוּ הַנָּבִיא", רְחוֹב הַיְּהוּדִים 24. " " בְּהַר הַכַּרְמֶל 25. הִתְאַחֲדוּת עוֹלֵי גֶּרְמַנְיָה, בֵּית "פְּלַאֽפְרִיק", מֶרְכַּז מִסְחָרִי חָדָשׁ 26. לִשְׁכַּת הַמִּסְחָר הָעִבְרִית, רְחוֹב הַמְּלָכִים 27. אִרְגּוּן הַמַּעֲמָד הַבֵּינוֹנִי, רְחוֹב בְּיָאלִיק, בֵּית רַבֵּיֽנוּ 28. בֵּית הַכְּנֶסֶת "אַהֲבַת תּוֹרָה", רְחוֹב הַתָּבוֹר 1 29. מוֹעֲדוֹן "בֵּיתֵנוּ", רְחוֹב הֶחָלוּץ וְיִשָּׁאֵר מֻוֽדְבָּק בְּמֶשֶׁךְ חֹדֶשׁ יָמִים הָחֵל מִיּוֹם שֵׁנִי, ר"ח אִיֽיָּר תרצ"ח (2.5.38) עַד יוֹם שְׁלִישִׁי, ר"ח סִיוָן תרצ"ח (31.5.38), וְכׇל יְהוּדִי בּוֹגֵר אִישׁ וְאִשָּׁה יָכוֹל (ה) לִבְדֹּק אִם שְׁמוֹ(ה) נִמְצָא בַּפִּנְקָס אוֹ לֹא וּלְפִי זֶה לְהַמְצִיא אֶת הוֹדָעָתוֹ(ה) לַוַּעַד הַלְּאֻוֽמִּי כָּאָמוּר לְעֵיל. 
ג. כׇּל מִי שֶׁנִּדְחֲתָה בַּקָּשָׁתוֹ בִּדְבַר הוֹסָפַת שְׁמוֹ בַּפִּנְקָס יוּכַל לְעַרְעֵר בִּפְנֵי מוֹעָצָה שֶׁתְּהֵא מֻוֽרְכֶּבֶת מִיּוֹ"ר וּשְׁנֵי חֲבֵרִים שֶׁיִּתְּמָנוּ ע"י "הַסּוֹכְנוּת הַיְּהוּדִית".
ד. כׇּל בּוֹגֵר אֲשֶׁר הִגִּישׁ בְּתַאֲרִיךְ קוֹדֵם לְהוֹדָעָה זוֹ, הוֹדָעָה לְוַעַד הַלְּאֻוֽמִּי לִמְחֹוֽק אֶת שְׁמוֹ מֵהַפִּנְקָס, רַשַּׁאי לְהַגִּישׁ הוֹדָעָה לַוַּעַד הַלְּאֻוֽמִּי לְהוֹסִיף אֶת שְׁמוֹ בַּפִּנְקָס.
ה. מוֹסֵר הַהוֹדָעָה עַל דְּבַר הוֹסָפַת שְׁמוֹ בְּפִנְקַס הַבּוֹגְרִים צָרִיךְ לְהַמְצִיא לְוַעַד הַלְּאֻוֽמִּי אֶת הַפְּרָטִים הַבָּאִים: א. מְקוֹם מְגוּרוֹ (הָעִיר אוֹ הַכְּפָר) ב. כְּתׇבְתּוֹ ג. שֵׁם מִשְׁפַּחְתּוֹ ד. שְׁמוֹ הַפְּרָטִי ה. שֵׁם אָבִיו וְ. הַמִּין ז. הַגִּיל ח. כַּמָּה זְמַן הוּא יוֹשֵׁב בָּאָרֶץ
ן. וּבְהֶתְאֵם לִסְעִיף 17(3) מִ"תַּקָּנוֹת כְּנֶסֶת יִשְׂרָאֵל", "כׇּל הָרוֹצֶה שֶׁשְּׁמוֹ יִמָּחֵק מֵהַפִּנְקָס יִמְסֹוֽר הוֹדָעָה לַוַּעַד הַלְּאֻוֽמִּי, אִם בְּעַצְמוֹ אוֹ ע"י מֻוֽרְשֶׁה שֶׁיִּפָּה אֶת כֹּחוֹ בִּכְתָב לְכָךְ, בְּתוֹךְ חֹדֶשׁ אִיֽיָּר וְהַוַּעַד הַלְּאֻוֽמִּי יְאַשֵּׁר אֶת קַבָּלַת הַהוֹדָעָה וְיִמְחֹוֽק לְפִי זֶה אֶת שְׁמוֹ מִן הַפִּנְקָס".
ז. כׇּל אָדָם הָרוֹצֶה שֶׁשְּׁמוֹ יִמָּחֵק מֵהַפִּנְקָס יִמְסֹוֽר לְוַעַד הַלְּאֻוֽמִּי אֶת הַפְּרָטִים הַבָּאִים: א. מְקוֹם מְגוּרוֹ (הָעִיר אוֹ הַכְּפָר) ב. כְּתׇבְתּוֹ ג. הַמִּסְפָּר הַסִּדּוּרִי שֶׁעַל יָדוֹ רָשׁוּם שְׁמוֹ בַּחֵלֶק הַמַּתְאִים שֶׁל הַפִּנְקָס ד. שֵׁם מִשְׁפַּחְתּוֹ הַ. שְׁמוֹ הַפְּרָטִי וְ. שֵׁם אָבִיו
חֵיפָה, ת.ד. 148
דְּפוּס וַרְהַפְטִיג
לַיִּשּׁוּב הָעִבְרִי בְּחֵיפָה
פְּרָעוֹת נוֹרָאוֹת, הִתְעוֹלְלוּיוֹת וְאַכְזָרוּיוֹת, שֶׁלֹּא הָיוּ דֻּוֽגְמָתָן, נִתְחוֹלְלוּ עַל רָאשֵׁי אַחֵינוּ בְּגֶרְמַנְיָא. רִבְבוֹת מֵהֶם נֶאֶסְרוּ וְנִשְׁלְחוּ לְמַחֲנֵה הֶסְגֵּר. חֵלֶק הֲכִי גָּדוֹל שֶׁל רְכוּשָׁם, בָּתֵּי כְּנֵסִיּוֹת וְסִפְרֵי הַתּוֹרָה נֶהֶרְסוּ, נֶחְרְבוּ, נִשְׁדְּדוּ וְנִשְׂרְפוּ. לֹא נִתְּנָה לָהֶם אֶפְשָׁרוּת לְהִמָּלֵט עַל נַפְשָׁם עַד שֶׁלֹּא יְשַׁלְּמוּ אֶת הַקְּנָס - שֹׁוֽד שֶׁהוּטַל עֲלֵיהֶם. הַהִשְׁתּוֹלְלוּת הָאַכְזָרִית לֹא פָּסְחָה גַּם עַל עוֹלָלִים וְתִינוֹקוֹת שֶׁנִּמְצְאוּ בַּיְּעָרוֹת בֵּין חַיְתוֹ טֶרֶף.
חוֹבָה קְדוֹשָׁה עַל כׇּל יְהוּדִי לְהוֹשִׁיט יָד עֶזְרָה לַמְּעֻוֽנִּים וְלַנִּרְדָּפִים וּלְחַלְּצָם מִמֵּיֽצַר.
וַעַד הַקְּהִלָּה נִגַּשׁ לְהַגְשָׁמַת הַכְרָזַת הַוַּעַד הַלְּאֻוֽמִּי בִּדְבַר קְלִיטַת 5000 יַלְדֵי יְהוּדֵי גֶּרְמַנְיָא בְּאַרְצֵנוּ.
הַצִּבּוּר נִדְרָשׁ לְהַרְאוֹת אֶת גֹּדֶל נַפְשׁוֹ בְּהִצְטָרְפוֹ לְמִפְעָל נַעֲלֶה וְקָדוֹשׁ זֶה.
עוֹד הַיּוֹם קוּם וַעֲשֵׂה! הָחֵשׁ לְהַצָּלַת הַיְּלָדִים הַתְּמִימִים! עוֹד הַיּוֹם הוֹפִיעַ בְּמִשְׂרְדֵי הַקְּהִלָּה לְהוֹדִיעַ עַל נְכוֹנוּתְךָ לְמַלֵּא אֶת חוֹבָתְךָ הַלְּאֻוֽמִּית וְהָאֱנוֹשִׁית כְּאֶחָד.
הָרוֹצִים לְאַמֵּץ יְלָדִים, אוֹ לְהַחֲזִיקָם בְּבָתֵּיהֶם בְּמֶשֶׁךְ זְמַן יָדוּעַ, אוֹ לְהִשְׁתַּתֵּף בְּהַחְזָקָתָם, צְרִיכִים לִפְנוֹת לְוַעַד הַקְּהִלָּה: בַּמִּשְׂרָד הַמֶּרְכָּזִי בָּעִיר (מֶרְכַּז מִסְחָרִי הֶחָדָשׁ) מִשָּׁעָה 9 בַּבֹּקֶר עַד שָׁעָה 2 אחה"צ, בְּחֶדֶר מס' 12. בַּסְּנִיף, בַּהֲדַר הַכַּרְמֶל (רח' יְרוּשָׁלַיִם 21) " 9 בַּבֹּקֶר עַד שָׁעָה 12 בַּצׇּהֳרַיִם וּמִ- 4-6 אחה"צ, בְּחֶדֶר מס' 5.
בִּדְבַר יַלְדֵי קְרוֹבִים צְרִיכִים לִפְנוֹת לְהִתְאַחֲדוּת עוֹלֵי גֶּרְמַנְיָא, בֵּית הַסּוֹכְנוּת הַיְּהוּדִית, רח' הַנָּמֵל בַּשָּׁעוֹת 9-1 בַּצׇּהֳרַיִם.
ז' כִּסְלֵו תרצ"ט
עֲצוּמַת הַיִּשּׁוּב הָעִבְרִי בְּאֶרֶץ=יִשְׂרָאֵל
עַמֵּי הַבְּרִית, שִׁמְעוּ!
מִמּוֹלֶדֶת יִשְׂרָאֵל, מִמְּכוֹרַת חוֹזֵי עוֹלָם וּנְבִיאָיו, שָׁלוּחַ אֲלֵיכֶם עוֹד הַפַּעַם הַקּוֹל הַקּוֹרֵא וְחוֹזֵר וְקוֹרֵא לְמַעֲשֵׂי הַצָּלָה אֱנוֹשִׁיִּים מְהִירִים, לְהַצָּלַת אֵלֶּה מִשְּׁיָיֽרֵי עַמֵּנוּ, הַצְּפוּיִים לְהַשְׁמָדָה הַיּוֹם וּמָחָר וּמׇחֳרָתַיִם.
עוֹד לֹא אִחַרְתֶּם הַכֹּל. עוֹד זַעֲקוֹת הַשֶּׁבֶר בּוֹקְעוֹת מִפִּי מֵאוֹת אֲלָפִים גְּבָרִים, נָשִׁים, זְקֵנִים וָטַף. עוֹד רַבִּים עַזֵּי-הַנֶּפֶשׁ הַנֶּאֱבָקִים עַל הַחַיִּים וְהַכָּבוֹד. עוֹד יֵשׁ אַרְצוֹת הַכְּפוּפוֹת לָרַיְיֽךְ הַמְּהַסְּסוֹת מִלִּשְׁפּוֹךְ דָּם נְקִיִּים וּתְלוּיוֹת בְּמַאֲמַרְכֶם הַגּוֹזֵר.
אַתֶּם, אֲשֶׁר נִזְעַקְתֶּם יַחַד - וּבְנֵי הָעָם הַיְּהוּדִי בְּתוֹכְכֶם - לַמִּלְחָמָה הַגְּדוֹלָה בְּהִיטְלֶר, בַּיַּבָּשָׁה, בַּיָּם וּבָאֲוִיר: הָבוּ עֶזְרָה שֶׁל מַמָּשׁ! פִּתְחוּ שַׁעֲרֵי-הַצָּלָה, שַׁעֲרֵי אַרְצוֹתֵיכֶם אַתֶּם וְשַׁעֲרֵי-מוֹלֶדֶת לְעַם מְחֻוֽסַּר מוֹלֶדֶת! אַמְּצוּ יְדֵי כׇּל אֶרֶץ נֵיטְרָאלִית נְדִיבָה לְהוֹסִיף וּלְפַלֵּט נוֹדְדֵי חֶרֶב! הַתְרוּ בָּעַמִּים הַכְּפוּפִים לָרַיְיֽךְ, לְמׇנְעָם מִצַּעַד אֲשֶׁר יִהְיֶה בְּעוֹכְרָם.
בְּשֵׁם קְדֻוֽשַּׁת הֶחָזוֹן הָאֱנוֹשִׁי הַנִּצְחִי, אֲשֶׁר בּוֹ הָעֲרֻוֽבָּה לְנִצְחוֹן הַנִּלְחָמִים עַל צֶדֶק, בְּשֵׁם רִבְבוֹת אַלְפֵי הֲמוֹנֵינוּ, אֲשֶׁר כְּבָר נִכְרְתוּ וְאֵינָם, אָנוּ קוֹרְאִים לָכֶם: אַל תְּאַחֲרוּ עוֹד! יְרוּשָׁלַיִם י"ב בְּסִיוָן, תש"ג.
כׇּל בְּנֵי הַיִּשּׁוּב מִ-18 שָׁנָה וָמַעְלָה חוֹתְמִים הַיּוֹם עַל עֲצוּמַת הַיִּשּׁוּב.
אִישׁ וְאִשָּׁה! בַּחֲתִימַת יֶדְכֶם - הִצְטָרְפוּ הַיּוֹם הַזֶּה לַעֲצוּמָה!
 הַוַּעַד הַלְּאֻוֽמִּי לִכְנֶסֶת יִשְׂרָאֵל בְּאֶרֶץ=יִשְׂרָאֵל דְּפוּס קוֹאוֹפֵּרָטִיבִי "אַחְדוּת" בע"מ, תֵּל-אָבִיב
בְּהֶתְאֵם לְהַחְלָטַת הַוַּעַד הַלְּאֻוֽמִּי יְקַיֵּיֽם הַיִּשּׁוּב בְּחֵיפָה בַּיּוֹם הַשְּׁלִישִׁי י"ב בְּסִיוָן תש"ג (15.6.43) שַׁבָּתוֹן כְּלָלִי לְמַעַן הַבִּיעַ אֶת מְחָאַת הַיִּשּׁוּב עַל אִי פְּעֻוֽלָּתָן שֶׁל בְּנוֹת הַבְּרִית לְהַצָּלַת שְׁאֵרִית הַגּוֹלָה הַנֶּאֱבֶקֶת עַל קִיּוּמָהּ וּלְהַבְלִיט אֶת הִזְדַּהוּתוֹ שֶׁל הַיִּשּׁוּב עִם עֲמִידַת הַגְּבוּרָה שֶׁל שְׁאֵרִית הַיַּהֲדוּת הַמֻּוֽשְׁמֶדֶת.
בְּיוֹם זֶה: 1. מִשָּׁעָה 12 בַּצׇּהֳרַיִם נִפְסֶקֶת כׇּל עֲבוֹדָה וּמְלָאכָה. 2. מִשָּׁעָה 2 אחה"צ נִסְגָּרִים כׇּל בָּתֵּי הָאֹוֽכֶל וְהַמִּסְעָדוֹת וְיִפָּתְחוּ בְּשָׁעָה 7 בָּעֶרֶב לְשָׁעָה אַחַת בִּלְבַד (עַד 8). 3. בְּשָׁעָה 2 אחה"צ תִּפָּסֵק כׇּל הַתַּחְבּוּרָה הָעִירוֹנִית וְהַבֵּין עִירוֹנִית. 4. כׇּל בָּתֵּי הַקּוֹלְנוֹעַ וְהַשַּׁעֲשׁוּעִים סְגוּרִים. 5. בְּשָׁעָה 4 אחה"צ תִּתְקַיֵּמְנָה אֲסֵפוֹת מְחָאָה וּתְגוּבָה. 6. עֲצוּמַת הַיִּשּׁוּב: כׇּל בּוֹגְרֵי הַיִּשּׁוּב חוֹתְמִים עַל עֲצוּמָה לְעַמֵּי הַבְּרִית לְהֶחָשַׁת הַהַצָּלָה.
אִישׁ וְאִשָּׁה! פְּנוּ לִנְקֻוֽדּוֹת הַהַחְתָּמָה וּבַחֲתִימַת יֶדְכֶם - הִצְטָרְפוּ לַעֲצוּמָה! הִשְׁתַּתְּפוּ בַּהֲמוֹנֵיכֶם בַּאֲסֵפוֹת הַמְּחָאָה וְהַתְּגוּבָה.
אֲסֵפוֹת הַמְּחָאָה תִּתְקַיֵּמְנָה בִּמְקוֹמוֹת אֵלֶּה: הֲדַר הַכַּרְמֶל: בֵּית הַכְּנֶסֶת הַמֶּרְכָּזִי, אַמְפִיתֵיֽאַטְרוֹן, אַרְמוֹן. הַר הַכַּרְמֶל: אוּלָם "מוֹרִיָּה", בֵּית הַכְּנֶסֶת הַמֶּרְכָּזִי. אֲחֻוֽזָּה: בֵּית הַכְּנֶסֶת. קִרְיַת חַיִּים: בֵּית הַסֵּפֶר. קִרְיַת בְּיָאלִיק: בֵּית הָעָם. קִרְיַת שְׁמוּאֵל: בֵּית הַכְּנֶסֶת. נְוֵה שַׁאֲנָן: בֵּית הָעָם. תֵּל-עָמָל: בַּיִת צִבּוּרִי. בַּת גַּלִּים: בֵּית הַכְּנֶסֶת. קִרְיַת אֵלִיָּהוּ: בֵּית הַכְּנֶסֶת.
ח' סִיוָן תש"ג
פְּנִימִי!
לְכׇל חַבְרֵי הַקְּהִלָּה!
הַיּוֹם א. נ. הַיּוֹם אַל יֵשֵׁב אִישׁ וְאִשָּׁה בְּבֵיתוֹ. בְּשָׁעָה 4 אחה"צ יֵצֵא כׇּל אֶחָד לִנְקֻוֽדַּת הַהַחְתָּמָה, יַחְתֹּוֽם וְיַחְתִּים אֶת חֲבֵרוֹ עַל הָעֲצוּמָה.
בְּשָׁעָה 5.30 אַחַר הַצׇּהֳרַיִם יִשְׁתַּתֵּף בַּאֲסֵפוֹת עַם: בְּבֵית הַכְּנֶסֶת הַמֶּרְכָּזִי, בָּאַמְפִיתֵיֽאַטְרוֹן וּבְאַרְמוֹן
י"ב סִיוָן תש"ג 15.6.43
עֲצוּמַת הַיִּשּׁוּב עַל דַּם אַחֵינוּ הַשָּׁפוּךְ (י"ב בְּסִיוָן תש"ג - 15.6.43)
עִצּוּמוֹ שֶׁל הַיּוֹם
א. הַשַּׁבָּתוֹן 1. מִשָּׁעָה 12 בַּצׇּהֳרַיִם נִפְסֶקֶת כׇּל עֲבוֹדָה וּמְלָאכָה בַּכְּפָר וּבָעִיר. 2. מִשָּׁעָה 2 אחה"צ נִסְגָּרִים כׇּל בָּתֵּי הָאֹוֽכֶל וְהַמִּסְעָדוֹת. 3. מִשָּׁעָה 2 אחה"צ תִּפָּסֵק כׇּל הַתַּחְבּוּרָה הָעִירוֹנִית וְהַבֵּין עִירוֹנִית. 4. כׇּל בָּתֵּי הַקּוֹלְנוֹעַ וְהַשַּׁעֲשׁוּעִים סְגוּרִים מִ-12 בַּצׇּהֳרַיִם וָאֵילָךְ.
ב. הָעֲצוּמָה 1. כׇּל בּוֹגֵר בַּיִּשּׁוּב חוֹתֵם עַל הָעֲצוּמָה עַל יַד הַשֻּׁלְחָנוֹת הַמְּיֻוֽחָדִים בָּרְחוֹבוֹת. 2. הַפּוֹעֲלִים בִּמְקוֹמוֹת עֲבוֹדָה חוֹתְמִים עַל הָעֲצוּמָה לִפְנֵי יְצִיאָתָם מִמְּקוֹמוֹת הָעֲבוֹדָה בְּשָׁעָה 12. 3. כׇּל חוֹתֵם עַל הָעֲצוּמָה עוֹנֵד סֶרֶט-הַיּוֹם, וְיִשָּׂאֵהוּ בְּדַשׁ בִּגְדוֹ בַּיּוֹם הַשְּׁלִישִׁי וּלְמַחֲרָתוֹ בַּיּוֹם הָרְבִיעִי. 4. הַמַּחְתִּימִים עַל הָעֲצוּמָה חוֹתְמִים אַף הֵם עַל כׇּל גִּלָּיוֹן וְגִלָּיוֹן בַּמָּקוֹם הַמְּיֹוֽעָד לְכָךְ.
ג. אֲסֵפוֹת בִּשְׁעוֹת אַחַר-הַצׇּהֳרַיִם, מִתְכַּנְּסִים כׇּל אַנְשֵׁי הַיִּשּׁוּב הַיְּהוּדִי לִתְפִלּוֹת בְּבָתֵּי הַכְּנֶסֶת וְלַאֲסֵפוֹת-עַם, לְהִתְיַחֵד עִם זֵכֶר הַקְּדוֹשִׁים, לְהִזְדַּהוֹת עִם הָעוֹמְדִים עַל חַיֵּיהֶם וְלִתְבֹּוֽעַ אֶת תְּבִיעַת הַצִּילוּ.
 דְּפוּס קוֹאוֹפֵּרָטִיבִי "אַחְדוּת" בע"מ, תֵּל-אָבִיב
בַּשָּׁנִים הָאַחֲרוֹנוֹת רַבִּים וְהוֹלְכִים הַמִּקְרִים, שֶׁהוֹרִים עִבְרִים שׁוֹלְחִים אֶת יַלְדֵיהֶם לְבָתֵּי סֵפֶר זָרִים. מִתּוֹךְ סְנוֹבִּיזְם נִלְהָג אוֹ מִתּוֹךְ שְׁאִיפַת "תַּכְלִית" מֻוֽטְעֵית, הֵם מַקְרִיבִים אֶת יַלְדֵיהֶם לַמֹּוֽלֶךְ שֶׁל הַחִנּוּךְ הַזָּר.
הוֹרִים אֵלֶּה חוֹטְאִים כְּלַפֵּי יַלְדֵיהֶם: בִּמְקוֹם לְחַנְּכָם לִיהוּדִים גֵּאִים, לְעִבְרִים בּוֹנֵי הַמּוֹלֶדֶת, מֻוֽשְׁרָשִׁים בְּתַרְבּוּת עַמָּם, - הֵם מְגַדְּלִים לֶבַנְטִינִים תְּלוּשִׁים, מְשֻׁוֽלְּלֵי יְסוֹד תַּרְבּוּתִי מְקוֹרִי, אֲשֶׁר לֹא יִמְצְאוּ אֶת מְקוֹמָם בְּאַרְצֵנוּ הַמִּתְחַדֶּשֶׁת, וְיִהְיוּ כְּזָרִים בְּעוֹלָמֵנוּ וְזָרִים בְּעוֹלָמָם.
הוֹרִים אֵלֶּה חוֹטְאִים כְּלַפֵּי עַמָּם: הֵם מַכְרִיחִים יְלָדִים עִבְרִים - לָרֹוֽב נֶגֶד רְצוֹנָם - לְהִתְחַנֵּךְ בְּמוֹסָדוֹת זָרִים הַמַּעֲבִירִים אוֹתָם עַל תַּרְבּוּתָם וְהַמַּגְדִּילִים אֶת הַלַּעַז וְאֶת הַלֶּבַנְטִינִיּוּת בַּיִּשּׁוּב.
אָנוּ מַכְרִיזִים: כׇּל יְהוּדִי בָּאָרֶץ מְחֻוֽיָּב לְחַנֵּךְ אֶת בָּנָיו וְאֶת בְּנוֹתָיו בְּמוֹסְדוֹת חִנּוּךְ עִבְרִיִּים, בָּהֶם שְׂפַת הַהוֹרָאָה הִיא עִבְרִית בְּכׇל הַמִּקְצוֹעוֹת.
לְהוֹרִים הַמְּחַנְּכִים אֶת יַלְדֵיהֶם בְּמוֹסָדוֹת זָרִים, אָנוּ קוֹרְאִים: שׁוּבוֹ מִדַּרְכְּכֶם וְהַחֲזִירוּ אֶת יַלְדֵיכֶם לִידֵי מוֹסְדוֹת עִבְרִיִּים!
אֶת הַהוֹרִים הַחוֹשְׁבִים לְחַקּוֹת דֻּוֽגְמָאוֹת רָעוֹת, אָנוּ מַזְהִירִים: אַל תֵּלְכוּ בַּדֶּרֶךְ הַהִיא, כִּי בְּנַפְשְׁכֶם וּבְנֶפֶשׁ יַלְדֵיכֶם הִיא!
וּמִכׇּל הַצִּבּוּר הָעִבְרִי אָנוּ דּוֹרְשִׁים עֵרוּת בִּשְׁאֵלָה חִיּוּנִית זוֹ: הוֹדִיעוּ לָנוּ מִיָּד עַל כׇּל מִקְרֶה שֶׁל יֶלֶד עִבְרִי הַמִּתְחַנֵּךְ בְּמוֹסָד זָר, לְמַעַן נוּכַל לְהַשְׁפִּיעַ עַל הוֹרָיו. יַשְׁפִּיעַ כׇּל אֶחָד עַל מַכִּירָיו וְעַל שְׁכֵנָיו, בַּל יִרְבּוּ מִקְרִים אֵלֶּה שֶׁל שְׁמָד לְאֻוֽמִּי.
אָב תש"ב
חֵיפָה
עַד מָתַי, עַד אָנָה, עַד מָתַי? וְאִם יֵשׁ צֶדֶק בָּעוֹלָם - יוֹפַע מִיָּד!
בְּהֶתְאֵם לְהַחְלָטַת הַוַּעַד הַלְּאֻוֽמִּי לִיהוּדֵי אֶרֶץ יִשְׂרָאֵל נִקְבְּעוּ 3 יְמֵי תְּגוּבַת הַיִּשּׁוּב נֶגֶד מַסַּע הַשְּׁמָד שֶׁל חֵילוֹת הַשָּׂטָן מִן הַתֹּוֽפֶת הַנָּאצִי עַל הַיַּהֲדוּת בְּאַרְצוֹת שִׁלְטוֹנוֹ
וְאֵלֶּה הֵם יְמֵי הַתְּגוּבָה וְסִדְרָם:
א. בְּיוֹם ב' כ"א כִּסְלֵו תש"ג (30.11) יִתְכַּנֵּס מוֹשָׁב מְיֻוֽחָד שֶׁל אֲסֵפַת הַנִּבְחָרִים בִּירוּשָׁלַיִם בְּהִשְׁתַּתְּפוּת שְׁלִיחֵי כׇּל נְקֻוֽדּוֹת הַיִּשּׁוּב בָּאָרֶץ אֲשֶׁר יַשְׁמִיעַ אֶת זַעֲקַת הַיִּשּׁוּב.
ב. בְּיוֹם ג' כ"ב כִּסְלֵו ש. ז. (1.12.42) תִּתְכַּנֵּס מְלִיאַת וַעַד הַקְּהִלָּה בְּחֵיפָה בְּהִשְׁתַּתְּפוּת כׇּל וַעֲדֵי הַשְּׁכוּנוֹת.
ג. יוֹם ד' כ"ב כִּסְלֵו (2.12) - יוֹם צוֹם וּתְפִלָּה, יוֹם בִּטּוּל מְלָאכָה בַּתַּעֲשִׂיָּה וּבַמִּסְחָר, בַּמְּלָאכָה וּבַהוֹבָלָה 1) הַחֲנוּיוֹת, בָּתֵּי מְלָאכָה וּבָתֵּי חֲרֹוֽשֶׁת יִסָּגְרוּ בְּ-12 בַּצׇּהֳרַיִם. 2) הַתַּחְבּוּרָה הָעִירוֹנִית תֻּוֽפְסַק בְּ-1 אחה"צ. 3) הַמִּסְעָדוֹת וּבָתֵּי אֹוֽכֶל יִפָּתְחוּ רַק אַחַר שְׁקִיעַת הַחַמָּה וְיִסָּגְרוּ בְּ-8 בָּעֶרֶב. 4. בְּשָׁעָה 3 אחה"צ בְּאוּלַם "אַרְמוֹן" תִּתְקַיֵּם אֲסֵפַת מְחָאָה פֻּוֽמְבִּית
ד. בְּכׇל שְׁלֹשֶׁת יְמֵי הַתְּגוּבָה יִהְיוּ סְגוּרִים כׇּל בָּתֵּי הַשַּׁעֲשׁוּעִים, לֹא יִפָּתְחוּ בָּתֵּי הַקּוֹלְנוֹעַ, לֹא יֵעָרְכוּ שׁוּם נְשָׁפִים וְקוֹנְצֶרְטִים, וְיִפָּסְקוּ הַנְּגִינָה, הַשִּׁירָה וְהָרִקּוּדִים בְּבָתֵּי הַקָּפֶה. בִּשְׁלֹשֶׁת יְמֵי הַתְּגוּבָה יִתְלַכֵּד הַיִּשּׁוּב מִקָּטָן עַד גָּדוֹל וְיִתְיַחֵד עִם זִכְרָם שֶׁל הַקׇּרְבָּנוֹת הַקְּדוֹשִׁים, הַטְּהוֹרִים וְהַיְּקָרִים, שֶׁלֹּא יָמוּשׁוּ מִלִּבֵּנוּ עַד בּוֹא יוֹם נָקָם וְשִׁיֽלֵּם לַעֲמָלֵק הַדּוֹר וְיִמָּחֶה שְׁמוֹ מֵעַל פְּנֵי הָאֲדָמָה.
 וַעַד הַקְּהִלָּה הָעִבְרִית בְּחֵיפָה
בְּיוֹם ד', כ"ג כִּסְלֵו תש"ג (2.12.42), הַשְּׁלִישִׁי לִימֵי הַתְּגוּבָה תֵּעָרֵךְ בְּשָׁעָה 1 אחה"צ בְּבֵית הַכְּנֶסֶת הַמֶּרְכָּזִי, ברח' גִּלְעָד, עֲצֶרֶת עַם לְהֶסְפֵּד וּתְפִלָּה בְּשָׁעָה 3 אחה"צ בְּאוּלַם "אַרְמוֹן" אֲסֵפַת תְּגוּבָה פֻּוֽמְבִּית
בְּאוֹתָהּ הַשָּׁעָה תִּתְקַיֵּיֽמְנָה אֲסֵפוֹת בְּכׇל הַשְּׁכוּנוֹת (פְּרָטִים בְּמוֹדְעוֹת הַשְּׁכוּנוֹת)
יֶתֶר הַסְּדָרִים לְפִי הַהוֹדָעָה שֶׁפֻּוֽרְסְמָה.
הַקָּהָל נִדְרָשׁ לְצַיֵּת לְהוֹרָאוֹת הַסַּדְרָנִים!
 וַעַד הַקְּהִלָּה הָעִבְרִית בְּחֵיפָה. דְּפוּס אׇמָּנוּת חֵיפָה
בְּהֶתְאֵם לְהַחְלָטַת הַוַּעַד הַלְּאֻוֽמִּי הֻוֽכְרַז יוֹם הַשֵּׁנִי, י"ז אֲדָר א' ש.ז. (22.2.43) לְיוֹם מְחָאַת וּתְגוּבַת הַיִּשּׁוּב לְאָסוֹן הַגּוֹלָה.
בְּיוֹם זֶה:
1) בַּשָּׁעוֹת 1-11 בַּצׇּהֳרַיִם א) עֹוֽצֶר בַּיִת. ב) בִּטּוּל מְלָאכָה וַעֲבוֹדָה לְלֹא יוֹצֵא מִן הַכְּלָל, בַּתַּעֲשִׂיָּה וּבַמִּסְחָר, בַּמְּלָאכָה וּבַתַּחְבּוּרָה וְכוּ. ג) שְׁתֵּי שָׁעוֹת אֵלּוּ תֻּוֽקְדַּשְׁנָה בְּבָתֵּי הַסֵּפֶר לְהַרְצָאוֹת הַמּוֹרִים לִפְנֵי תַּלְמִידֵיהֶם עַל הַמַּצָּב.
2) בְּמֶשֶׁךְ כׇּל הַיּוֹם וְהָעֶרֶב בִּטּוּל כׇּל שַׁעֲשׁוּעִים, נְגִינָה וְרִקּוּדִים, וְכׇל בָּתֵּי הַקּוֹלְנוֹעַ וְהַתֵּיֽאַטְרָאוֹת יִהְיוּ סְגוּרִים.
נְבַטֵּא אֶת זַעֲקָתֵנוּ הָאִלֶּמֶת וּמֶחָאָתֵנוּ וּתְבִיעָתֵנוּ הַנִּמְרָצוֹת בִּפְנֵי שַׁלִּיטֵי הָעוֹלָם לְהַפְסִיק אֶת טֶבַח הַכִּלָּיוֹן בַּיְּהוּדִים וּלְהַצִּיל אֶת שְׁאֵרִית הַפְּלִיטָה בְּמַעַשׂ מַמָּשִׁי וּמַתָּן מִפְלָט לָהּ.
ט"ז אֲדָר א' תש"ג 21.2.43
הַהֶסְדֵּר שֶׁל מְכִירַת הַמַּצּוֹת
עַל כׇּל צַרְכָן יְהוּדִי לְהַזְמִין אֶת מְנַת הַמַּצּוֹת שֶׁלּוֹ לְפֶסַח עַד יוֹם י"ב אֲדָר ב' 19 בְּמֵרְץ 1943 (וְעַד בִּכְלָל) אֵצֶל הַחֶנְוָנִי שֶׁהָיָה קָשׁוּר אִתּוֹ בְּיוֹם רִאשׁוֹן בְּמֵרְץ ש.ז. בְּכַרְטִיס קֶשֶׁר לְסֻוֽכָּר.
אֵלֶּה הַקְּשׁוּרִים עִם חֶנְוָנִים לֹא יְהוּדִים, פְּרָט לַחֲנוּת שֶׁל חב' סְפִּינִי בַּהֲדַר הַכַּרְמֶל, צְרִיכִים לְהֵרָשֵׁם וּלְהָבִיא אִתָּם אֶת כַּרְטִיס הַקֶּשֶׁר שֶׁלָּהֶם בְּאַחַת הַחֲנוּיוֹת דִּלְהַלָּן: 1) הֲדַר הַכַּרְמֶל, פַּסִי דָּוִד רח' סִירְקִין 5. 2) הֶרְצְלִיָּה, בֶּלְט אֶת רוֹזֶנְבָּאוּם רח' הֶרְצְלִיָּה 19 בֵּית בֶּלְט. 3) הַר הַכַּרְמֶל, יוֹחַאי כֹּהֵן רח' הַמּוֹרִיָּה. 4) הַר הַכַּרְמֶל, ווֹלְף יְחִיאֵל רח' דֶּרֶךְ הַיָּם 53 5) אֲחֻוֽזָּה, אַבְרָמוֹבִיץ יוֹסֵף. 6) מֶרְכַּז מִסְחָרִי הֶחָדָשׁ, יִצְחָק פִישׁ פסג' ב' 7) מֶרְכַּז מִסְחָרִי הַיָּשָׁן, קַסְטְרוֹ-מַלְכּוֹ רח' הַמִּזְרָח 10. 8) בַּת-גַּלִּים, נִיבַס מֹשֶׁה שְׂדֵרוֹת.
מְנַת-הַמַּצּוֹת לְכׇל נֶפֶשׁ - 2,300 גְּרָם וּבָזֶה: 2,100 גְּרָם מִצְוַת, 200 גְּרָם קֶמַח מַצּוֹת.
ז' אֲדָר תש"ג (14 בְּמֵרְץ 1943)
ב"ה
אֶל הַיִּשּׁוּב הָעִבְרִי בְּחֵיפָה
בְּשַׁבָּת הֶעָבְרָה הָיִינוּ עֵדִים לְפִרְצָה נוֹסֶפֶת בְּחוֹמַת הַשַּׁבָּת שֶׁנֶּעֶשְׂתָה הַפַּעַם ע"י מוֹסְדוֹת עִירוֹנִיִּים יִשּׁוּבִיִּים כְּלָלִים.
בְּרֹאשׁ חוּצוֹת ברח' הֵרְצְל, בְּדִיּוּק מוּל בֵּית הַכְּנֶסֶת הַמֶּרְכָּזִי וּבַחֲצַר "אַלְיַאנְס" לְעֵינֵי אֲלָפִים הַיְּהוּדִים שֶׁהָיוּ מְכֻוֽנָּסִים בְּבָתֵּי הַכְּנֶסֶת בִּשְׁעַת הַתְּפִלָּה עָרְכוּ ה.ג.א. וּמָגֵן דָּוִד אָדֹוֽם תִּמְרוּנִים שֶׁהָיוּ מְלֻוִּוֽים חִלּוּל שַׁבָּת גַּס וּמַחְפִּיר.
לְמַרְאֵה הַמַּעֲשֶׂה הַמְּגֻוֽנֶּה הַזֶּה עָזְבוּ מֵאוֹת יְהוּדִים אֶת בָּתֵּי הַכְּנֶסֶת וּבְתֹוֽקֶף דָּרְשׁוּ מֵאֵת הַמְּפַקְּחִים לַעֲזֹוֽב מִיָּד אֶת הַמָּקוֹם. תַּחַת לַחַץ הַהֲמוֹנִים נֶאֶלְצָה הָיְתָה הַמְּכוֹנִית שֶׁל מגד"א לַעֲזֹוֽב אֶת הַמָּקוֹם וְאַנְשֵׁי הַ.ג.א בִּמְקוֹם לְהַפְסִיק אֶת חִלּוּל הַשַּׁבָּת, הִשְׁתַּמְּשׁוּ בְּמַעֲשֵׂי אַלָּמוּת נֶגֶד הַמּוֹחִים וְהִתְנַפְּלוּ עֲלֵיהֶם בְּגַסּוּת
לִבֵּנוּ דּוֹאֵב לְמַרְאֵה הַפְּרָצוֹת הַמְּרֻוֽבּוֹת בִּקְדֻוֽשַּׁת הַשַּׁבָּת בְּעִירֵנוּ. אֵין עִיר אַחַת בָּאָרֶץ בָּהּ תִּהְיֶה הַשַּׁבָּת כֹּה מְחֻוֽלֶּלֶת וְכֹה נִרְמֶסֶת כְּמוֹ בְּחֵיפָה.
אָנוּ מוֹחִים בְּתֹוֽקֶף נֶגֶד הָאִרְגּוּנִים הַנָּ"ל אֲשֶׁר בִּהְיוֹתָם אִרְגּוּנִים כְּלָלִיִּים יִשּׁוּבִיִּים וַאֲשֶׁר בֵּינֵיהֶם נִמְצָאִים מֵאוֹת יְהוּדִים שׁוֹמְרֵי שַׁבָּת, מְעִיֽזִּים לְחַלֵּל אֶת קְדֻוֽשַּׁת הַשַּׁבָּת.
אָנוּ קוֹרְאִים לְכׇל הַמּוֹסָדוֹת הַיִּשּׁוּבִיִּים וּבָרֹאשׁ וְרִאשׁוֹנָה לַמּוֹסָד הָעֶלְיוֹן בְּעִירֵנוּ, אֶת וַעַד הַקְּהִלָּה לֶאֱחֹוֽז בְּכׇל הָאֶמְצָעִים לְהַפְסִיק אֶת מַעֲשֵׂי חִלּוּל הַשַּׁבָּת בְּחוּצוֹת חֵיפָה.
אָנוּ מַכְרִיזִים, כִּי הַיַּהֲדוּת הַנֶּאֱמָנָה הָגֵן תָּגֵן עַל קִיּוּמָהּ וְתֵדַע לִשְׁמֹוֽר עַל הַקִּנְיָנִים הַקְּדוֹשִׁים וְהַנִּצְחִיִּים שֶׁל הַיַּהֲדוּת!
ג' בְּנִיסָן תש"ג
חֵיפָה
כְּנֶסֶת יִשְׂרָאֵל מַחְלֶקֶת הַחִנּוּךְ שֶׁל הַוַּעַד הַלְּאֻוֽמִּי וַעַד הַקְּהִלָּה הָעִבְרִית בְּחֵיפָה מוֹדִיעִים, כִּי הָחֵל מִיּוֹם ה', א' אִיֽיָּר ש.ז. (6.5.43) תִּפָּתַח הַרְשָׁמַת יְלָדִים לְכִתּוֹת א' בְּבָתֵּי הַסֵּפֶר הָעֲמָמִיִּים שֶׁבַּמַּעֲרֶכֶת הַחִנּוּךְ.
הַהַרְשָׁמָה תִּתְקַיֵּיֽם בְּכׇל יוֹם (פְּרָט לְיוֹם שִׁשִּׁי) בַּשָּׁעוֹת 12 - 1 בַּצׇּהֳרַיִם בְּמִשְׂרְדֵי בָּתֵּי הַסֵּפֶר הָאֵלֶּה: בי"ס עֲמָמִי א', בי"ס עֲמָמִי גְּאֻוֽלָּה, בי"ס עֲמָמִי ג', בי"ס נֶצַח יִשְׂרָאֵל, בי"ס לִבְנוֹת מִזְרָחִי, ת"ת יְסוֹד הַדָּת ("בֵּית יִצְחָק"), בֵּית הַחִנּוּךְ לְיַלְדֵי עוֹבְדִים, בי"ס "בַּמֶּרְכָּז" בָּעִיר, בי"ס עֲמָמִי אֲחֻוֽזָּה, בי"ס עֲמָמִי נְוֵה שַׁאֲנָן, בי"ס עֲמָמִי בַּת גַּלִּים ובי"ס עֲמָמִי קִרְיַת חַיִּים.
הַהוֹרִים מִתְבַּקְּשִׁים לְטוֹבָתָם לְהַקְדִּים בְּהַרְשָׁמַת יַלְדֵיהֶם.
"אוֹת" דְּפוּס קוֹאוֹפֵּרָטִיבִי בע"מ, חֵיפָה, טֵלֵפוֹן 2973
ב"ה
מְחָאָה גְּלוּיָה!
הִגִּיעָה הַשָּׁעָה לְכׇל הַיִּשּׁוּב הָעִבְרִי בְּחֵיפָה שֶׁיַּפְסִיק אֶת שְׁתִיקָתוֹ וְיִמְחֶה נִמְרָצוֹת לְעֵין כׇּל, נֶגֶד הַחִלּוּל הַנּוֹרָא וְהָאָיֹוֽם שֶׁל שַׁבָּת קׇדְשֵׁנוּ בְּחוּצוֹת עִירֵנוּ ע"י הַתַּחְבּוּרָה הַצִּבּוּרִית.
כָּלוּ כׇּל הַקִּצִּים! לַשָּׁוְא עָמְלוּ כׇּל רָאשֵׁי הַצִּבּוּר, הָרַבָּנוּת הָרָאשִׁית, וְיָד בְּיָד אִתָּם רָאשֵׁי הַקְּהִלָּה וְרָאשֵׁי הֲדַר הַכַּרְמֶל!
חֶבְרוֹת הַתַּחְבּוּרָה וְ"חֶבֶר" בָּרֹאשׁ לֹא נִכְנְעוּ, לֹא לְבַקָּשׁוֹת וְלֹא לִדְרִישׁוֹת נִמְרָצוֹת שֶׁל כׇּל הַצִּבּוּר הַמְּאֻוֽרְגָּן עַל כׇּל זְרָמָיו וּמִפְלְגוֹתָיו. הֵם מוֹסִיפִים חֵטְא עַל פֶּשַׁע! בַּאֲמַתְלָאוֹת שֶׁאֵין לָהֶן שַׁחַר, מַרְחִיבִים אֶת הַתְּנוּעָה וְאֶת הַתַּחְבּוּרָה מִדֵּי שַׁבָּת בְּשַׁבַּתּוֹ וּמוֹסִיפִים קַו עַל קַו! הֵם עוֹשִׂים אֶת שַׁבַּתָּם - שַׁבַּתֵּנוּ - חוֹל וּמְנַתְּקִים בָּזֶה ח"ו אֶת הַיִּשּׁוּב בְּעִירֵנוּ מִכׇּל הַיִּשּׁוּב הָעִבְרִי בְּאֶרֶץ-יִשְׂרָאֵל.
לָכֵן אָנוּ מַכְרִיזִים: קֵץ לַשַּׁאֲנַנּוּת, קֵץ לְסַבְלָנוּתֵנוּ כְּלַפֵּי מְחַלְּלֵי קׇדְשֵׁי יִשְׂרָאֵל!
כׇּל הַיִּשּׁוּב הָעִבְרִי בְּחֵיפָה נִדְרָשׁ לְהִצְטָרֵף אֵלֵינוּ כְּאִישׁ אֶחָד עַכְשָׁיֽו, כַּאֲשֶׁר נֶאֱחֹוֽז בְּאֶמְצָעִים חֲרִיפִים כְּלַפֵּי מְחַלְּלֵי הַשַּׁבָּת!
וְאֵלֵיכֶם, פּוֹרְצֵי הַגָּדֵר, אָנוּ פּוֹנִים: הָטִיבוּ אֶת דַּרְכְּכֶם בְּעוֹד מוֹעֵד, פֶּן תְּאַחֲרוּ אֶת הַשָּׁעָה!
בֹּאוּ כֻּלְּכֶם לַאֲסֵפַת הָעַם שֶׁתִּתְקַיֵּיֽם בְּשַׁבָּת הַגָּדוֹל ש. ז., בְּשָׁעָה 4.30 אחה"צ בְּבֵית הַכְּנֶסֶת הַמֶּרְכָּזִי
נַפְגִּין כֻּלָּנוּ אֶת רְצוֹנֵנוּ הָעַז לְהָגֵן עַל קׇדְשֵׁי יִשְׂרָאֵל לִפְנֵי בּוֹא יוֹם ה' הַגָּדוֹל וְהַנּוֹרָא! וּבִזְכוּת יוֹם הַקְּדֻוֽשָּׁה נִגָּאֵל בב"א!
עֶרֶב שַׁבָּת הַגָּדוֹל תש"ג
חֵיפָה
לְכׇל הַבּוֹגְרִים בְּחֵיפָה!
הַהִסְתַּדְּרוּת הַצִּיּוֹנִית נִגֶּשֶׁת הַשָּׁנָה לְבִיֽצּוּעַ מִפְעַל הַשֶּׁקֶל בִּמְמַדִּים רְחָבִים וְקוֹרֵאת אוֹתָנוּ לְהַשְׁקִיל אֶת כׇּל בּוֹגְרֵי הַיִּשּׁוּב.
לְאוֹר הַמַּצָּב הָאָיֹוֽם, בּוֹ אָנוּ נִמְצָאִים כַּיּוֹם וְלִקְרַאת הַהֵיֽאָבְקוּת הַפּוֹלִיטִית, הַנְּכוֹנָה לָנוּ בֶּעָתִיד הַקָּרוֹב, אָנוּ מְצֻוִּוֽים לְהַפְגִּין אֶת לִיֽכּוּדוֹ שֶׁל כׇּל הַיִּשּׁוּב בְּתוֹךְ הַמַּחֲנֶה הַצִּיּוֹנִי וְאֶת עֲמִידָתוֹ הָאֵיתָנָה נֶגֶד הַזּוֹמְמִים לְהַכְרִית אֶת תִּקְוָתוֹ בַּמּוֹלֶדֶת. בַּמִּיֽדָּה שֶׁיִּגְדַּל מִסְפַּר הַשּׁוֹקְלִים כֵּן יִרְבֶּה כּוֹחָהּ הַפְּנִימִי שֶׁל הַתְּנוּעָה הַצִּיּוֹנִית וְכֵן יִגְדַּל כּוֹחָהּ הַמִּלְחַמְתִּי.
וַעַד הַקְּהִלָּה הֶחֱלִיט, בְּהִתְחַשֵּׁב עִם חוֹבָה זוֹ, לְהַטִּיל אֶת פְּעֻוֽלַּת הַהַשְׁקָלָה שֶׁל הַבּוֹגְרִים בְּחֵיפָה עַל גּוֹבֵי מַס הַקְּהִלָּה.
אָנוּ פּוֹנִים, אֵיֽפוֹא, לְכׇל בּוֹגְרֵי חֵיפָה מִ-18 שָׁנָה וָמַעְלָה, שֶׁטֶּרֶם שָׁקְלוּ - לִרְכֹּוֽשׁ בְּאֶמְצָעוּת הַגּוֹבִים שֶׁלָּנוּ אֶת הַשֶּׁקֶל הַצִּיּוֹנִי!
בַּל יִשָּׁאֵר אַף אֶחָד בְּתוֹכֵנוּ אֲשֶׁר לֹא רָכַשׁ לוֹ אֶת הָאֶזְרָחוּת הַצִּיּוֹנִית! הָבָה נִזְקֹוֽף אֶת קוֹמָתֵנוּ הַלְּאֻוֽמִּית וְנִתְלַכֵּד בְּמַחֲנֵה אַדִּיר אֶחָד לְהַגְשָׁמַת חֲזוֹנֵנוּ הַגָּדוֹל!
רִכְשׁוּ אֶת הַשֶּׁקֶל הַצִּיּוֹנִי!
סִיוָן תש"ג
ב"ה.
לְמַלֹּאות 10 שָׁנִים לְקִיּוּם סְנִיף "בְּנֵי-עֲקִיבָא" בְּחֵיפָה יִתְקַיֵּיֽם אי"ה בְּאִסְרוּ-חַג הַשָּׁבוּעוֹת, יוֹם הַחֲמִישִׁי (10.6.43) בְּשָׁעָה 6 אחה"צ עַל מִגְרַשׁ ביה"ס "אַלְיַאנְס" מִסְדָּר חֲגִיגִי שֶׁל סְנִיפֵי "בְּנֵי-עֲקִיבָא" בִּמְחוֹז הַצָּפוֹן, בְּהִשְׁתַּתְּפוּת הָרַבָּנוּת הָרָאשִׁית וב"כ מוֹסְדוֹת הַיִּשּׁוּב וְהַתְּנוּעָה.
בְּאוֹתוֹ יוֹם, אִסְרוּ-חַג הַשָּׁבוּעוֹת 10.6.43 בְּשָׁעָה 8 בָּעֶרֶב תִּתְקַיֵּיֽם אי"ה בְּאוּלַם קוֹבַלְסְקִי, רח' הֵרְצְל 54 חֲגִיגָה פֻּוֽמְבִּית בְּתׇכְנִית עֲשִׁירָה - (מַקְהֵלַת שִׁירָה, מַקְהֵלַת דִּבּוּר, דִּקְלוּמִים, הַצָּגוֹת וְכוּ') וּבְהִשְׁתַּתְּפוּת הַח' מ .צ. נֵרִיָּ'ה (רֹאשׁ יְשִׁיבַת "בְּנֵי-עֲקִיבָא" בִּכְפַר הָרֹאֶ"ה)
כַּרְטִיסֵי כְּנִיסָה לַחֲגִיגָה בִּמְחִיר שֶׁל 49 מִיל לִמְבֻוֽגָּרִים, 25 מִיל לְנֹוֽעַר, לְכִסּוּי הַהוֹצָאוֹת לְהַשִּׂיג אֵצֶל חַבְרֵי הַסְּנִיף, בְּכׇל עֶרֶב בְּמַזְכִּירוּת הַסְּנִיף וּבְעֶרֶב הַחֲגִיגָה ע"י הַקֻּפָּה.
הַצִּבּוּר הַדָּתִי בְּחֵיפָה מֻוֽזְמָן
ג' סִיוָן תש"ג
ב"ה
לַיִּשּׁוּב בְּחֵיפָה
בְּקֶשֶׁר לַיְּדִיעוֹת הַמַּחֲרִידוֹת שֶׁהִגִּיעוּ מִבַּגְדָּד שֶׁבְּבָבֶל בִּדְבַר הַפְּרָעוֹת הָאַכְזָרִיּוֹת בְּבֵית יִשְׂרָאֵל בִּשְׁנֵי הַיָּמִים שֶׁל חַג הַשָּׁבוּעוֹת ש. ז. וּבָהֶן נֶהֶרְגוּ וְנִפְצְעוּ מֵאוֹת יְהוּדִים גְּבָרִים, נָשִׁים, זָקֵן וָטַף וּרְכוּשָׁם נִשְׁדַּד, וּבְהֶתְאֵם לְהוֹרָאוֹת הָרַבָּנוּת הָרָאשִׁית לְאֶרֶץ יִשְׂרָאֵל וְהַוַּעַד הַלְּאֻוֽמִּי הֻוֽכְרַז יוֹם הַחֲמִישִׁי ז' מְנַחֵם-אָב לְיוֹם תְּפִלָּה, הֶסְפֵּד וְאַזְכָּרָה עַל נִשְׁמוֹת חֲלָלֵינוּ הַקְּדוֹשִׁים וְעַל שֹׁוֽד עֲנִיִּים וְאֶנְקַת אֶבְיוֹנִים שֶׁדָּמָם צוֹעֵק לַשָּׁמַיִם.
בְּיוֹם חֲמִישִׁי הַנָּ"ל בְּשָׁעָה 6 בָּעֶרֶב יִתְאַסֵּף קְהַל בֵּית יִשְׂרָאֵל בְּחֵיפָה בְּבֵית הַכְּנֶסֶת הַמֶּרְכָּזִי (רח' גִּלְעָד) לְתַנּוֹת אֶת אֲשֶׁר עוֹלְלוּ הַפּוֹרְעִים הָאֵלֶּה, לְהַסְפִּיד וּלְהַזְכִּיר בִּקְדֻוֽשָּׁה אֶת חֲלָלֵינוּ אֵלֶּה וּלְהַרְבּוֹת בִּתְפִיֽלָּה לִפְנֵי אֱלֹקֵי הָרַחֲמִים לְמַעַן יָשׁוּב יְרַחֲמֵנוּ וְיָשִׁיב אֶת הַשָּׁלוֹם לְעַם יִשְׂרָאֵל וּלְכׇל הָאֱנוֹשׁוּת כֻּוֽלָּהּ.
ה' מְנַחֵם-אָב תש"א
ב"ה
מוֹדָעָה וְאַזְהָרָה
הוֹאִיל וּמוֹכְרִים בַּשּׁוּק קֶמַח תַּפּוּחֵי-אֲדָמָה לְחַג הַפֶּסַח, וְהוֹאִיל וְיֶשְׁנָן יְדִיעוֹת מְבֻוֽסָּסוֹת שֶׁמְּעָרְבִים בּוֹ קֶמַח רָגִיל וְקוֹרְן פְלוֹר, וְעַל יְדֵי כָּךְ נֶהֱפַךְ הַמִּצְרָךְ הַזֶּה לְחָמֵץ גָּמוּר, לָכֵן לְמַעַן הָסִיר מִכְשׁוֹל מֵרַבִּים, הִנְנוּ לְהַזְהִיר בָּזֶה שֶׁלֹּא לִקְנוֹת קֶמַח תַּפּוּחֵי-אֲדָמָה וְהַתּוֹצֶרֶת שֶׁלּוֹ לְחַג הַפֶּסַח, אֶלָּא אִם כֵּן הַצַּרְכָן בָּטוּחַ שֶׁהַמּוֹכֵר מֻוֽחְזָק בְּכַשְׁרוּת וְיֶשְׁנָן הוֹכָחוֹת מַסְפִּיקוֹת שֶׁאֵין בּוֹ שׁוּם חֲשָׁשׁ שֶׁל תַּעֲרוֹבוֹת.
י"א נִיסָן תש"א
אֶל כׇּל בְּנֵי הַיִּשּׁוּב
יוֹם ד', ז' נִיסָן, הוּא יוֹם הַשְּׁלוֹשִׁים לִטְבִיעַת 'סְטְרוּמָה'. בְּיוֹם זֶה יַעֲלֶה הַיִּשּׁוּב אֶת זֵכֶר מֵאוֹת הַחֲלָלִים, אֲשֶׁר שֻׁוֽלְּחוּ לִתְהוֹמוֹת עַל חַפְּשָׂם מִפְלָט מִיְּדֵי הַשִּׁלְטוֹנוֹת הַזֵּדִים, הַמִּתְעַלְּלִים בָּהֶם בְּאַרְצוֹת הַדִּכּוּי הַנָּאצִי.
לְאַחֵינוּ אֵלֶּה, אֲשֶׁר נִדְחֲפוּ לִזְוָוֽעוֹת הַמָּוֶת בִּמְצוּלוֹת-יָם, לֹא נוּכַל עוֹד לְהוֹשִׁיט יָד-עֵזֶר, אוּלָם רְבָבוֹת עַל רְבָבוֹת נֶאֱלָצִים עֲדַיִיֽן לְחַפֵּשׂ לָהֶם מִפְלָט וְהַצָּלָה וּמִי יוֹדֵעַ לְכַמָּה מֵהֶם צָפוּי הַגּוֹרָל שֶׁל קׇרְבָּנוֹת 'סְטְרוּמָה'.
יִהְיֶה נָא יוֹם הַזִּכָּרוֹן הַזֶּה יוֹם שֶׁל מַזְכֶּרֶת חוֹבָה כְּלַפֵּי אַחֵינוּ הַנִּרְמָסִים וְנַעֲנִים תַּחַת עֹוֽל הַנָּאצִים.
נִזְכֹּוֽר בַּיּוֹם זֶה בְּיֶתֶר שְׂאֵת אֶת חוֹבָתֵנוּ |לְהַגְבִּיר אֶת הַמַּאֲמַצִּים בַּמִּלְחָמָה נֶגֶד הַנָּאצִיזְם הַגּוֹזֵר עָלֵינוּ כְּלָיָה וְהַדּוֹחֵף אֶת הֲמוֹנֵינוּ לִדְרָכִים הַזְּרוּעִים מוֹקְשִׁים וְסַכָּנוֹת מָוֶת.
נַגְבִּיר בְּיוֹם זֶה אֶת תְּבִיעָתֵנוּ לָעוֹלָם וְאֶל נִיֽתָּן דֳּמִי לְנוֹשְׂאֵי דֶּגֶל הַמִּלְחָמָה לְחֹוֽפֶשׁ, לְמַעַן יַפְסִיקוּ אֶת הַהִתְעַלְּמוּת הָאַכְזָרִית מִגּוֹרָלָם שֶׁל פְּלִיטִים יְהוּדִים, אֲשֶׁר שַׁעֲרֵי הַהַצָּלָה הַיְּחִידָה בְּאַרְצָם נֶחֱסָמִים בִּפְנֵיהֶם, לְאַחַר הַצְלִיחָם לְהִמָּלֵט מִיְּדֵי הַנָּאצִים.
נְאַמֵּץ בְּיוֹם זֶה אֶת כּוֹחוֹתֵינוּ לְהוֹשִׁיט עֶזְרָה יְשָׁרָה לְאַחֵינוּ הַנִּמְלָטִים.
יַחְתֹּוֽם כׇּל יְהוּדִי עַל עֲצוּמַת הַיִּשּׁוּב, הַתּוֹבַעַת מִן הָעוֹלָם עֶזְרָה וְיַחַס אֱנוֹשִׁי לַפְּלִיטִים, אַחְרָיוּת לַקׇּרְבָּנוֹת "סְטְרוּמָה" וְשִׁחְרוּר הַפְּלִיטִים, שֶׁהִגִּיעוּ לְחוֹף הַמּוֹלֶדֶת וְעוֹדָם כְּלוּאִים בְּמַחֲנֵה הֶסְגֵּר.
יִרְכֹּוֽשׁ כׇּל יְהוּדִי לְעַצְמוֹ וְלִבְנֵי בֵּיתוֹ אֶת "סֶלַע הַמִּפְלָט", הַמְּיֹוֽעָד לְהוֹשָׁטַת עֶזְרָה לִפְלִיטִים.
תִּשָּׁמַע בְּכׇל כּוֹחַ תְּבִיעָתֵנוּ לָעוֹלָם וְתִנָּתֵן בְּכׇל עֹוֽז עֶזְרָתֵנוּ הָעַצְמִית.
ה' נִיסָן, תש"ב
ב"ה
אָנוּ מוֹדִיעִים לַצִּבּוּר הָעִבְרִי שֶׁלֹּא לִקְנוֹת מִינֵי תּוּפִינִים, עוּגוֹת וּמִצְרְכֵי אֹוֽכֶל אֲחֵרִים, לְחַג הַפֶּסַח, אִם אֵין עַל כָּךְ תְּעוּדַת הֶכְשֵׁר מְיֻוֽחֶדֶת הַמְּעִידָה שֶׁהַמִּצְרָכִים הָאֵלֶּה כְּשֵׁרִים הֵם לְחַג הַפֶּסַח.
כֵּן הִנְנוּ לְהַזְהִיר שֶׁאֵין לִקְנוֹת נַקְנִיקִים וּבָשָׂר טָחוּן לְחַג הַפֶּסַח בְּלִי הֶכְשֵׁר מְיֻוֽחָד.
כֵּן אָנוּ מַזְהִירִים אֶת בַּעֲלֵי הַמַּאֲפִיּוֹת בְּחֵיפָה וְהַסְּבִיבָה, לֹא לְהָכִין שְׂאוֹר אוֹ שְׁמָרִים בְּמֶשֶׁךְ יְמֵי חַג הַפֶּסַח, כִּי מִלְּבַד הָאִיֽסּוּר שֶׁל בַּל יֵרָאֶה וּבַל יִמְצָא, אָסוּר לְהֵיֽנוֹת מִזֶּה גַּם אַחַר הַפֶּסַח כְּדִין חָמֵץ שֶׁעָבַר עָלָיו הַפֶּסַח.
זְמַן הֲכָנַת הַשְּׂאוֹר בְּמוֹצָאֵי שַׁבָּת אִסְרוּ חַג שֶׁל פֶּסַח בְּשָׁעָה 7.46
ד' נִיסָן תש"א
אֶל הַיִּשּׁוּב!
בְּיוֹם פּוּרִים זֶה, יוֹם הַשְּׁבִיעִי לִטְבִיעָתָם הַטְּרָגִית שֶׁל אַחֵינוּ הַיְּקָרִים שֶׁנִּמְצְאוּ בָּאֳנִיָּה "סְטְרוּמָה" יֵשׁ לְבַטֵּל: כׇּל הַחֲגִיגוֹת, נִשְׁפֵי פּוּרִים, רִקּוּדִים, מְסִבּוֹת וְתַהֲלוּכוֹת בְּהֶתְאֵם לְהַחְלָטַת הַוַּעַד הַלְּאֻוֽמִּי
אַחֲרֵי קְרִיאַת הַמְּגִיֽלָּה, יַקְרִיאוּ בְּכׇל בָּתֵּי הַכְּנֶסֶת, הַקְרָאָה מְיֻוֽחֶדֶת מֻוֽקְדֶּשֶׁת לַנִּטְבָּעִים מֵאֵת הָרַבָּנִים הָרָאשִׁיִּים לְאֶרֶץ יִשְׂרָאֵל.
עֶרֶב פּוּרִים תש"ב
וַעֲדַת הַהִתְאַזְרְחוּת שע"י וַעַד הַקְּהִלָּה הֶחֱלִיטָה, בְּהִתְחַשֵּׁב אֶת דְּרִישַׁת הַצִּבּוּר לְהַמְשִׁיךְ אֶת הַפְּעֻוֽלָּה הַמְּיֻוֽחֶדֶת לְהִתְאַזְרְחוּת עַד אַחֲרֵי חַג הַפֶּסַח.
בִּכְדֵי לָתֵת אֶת הָאֶפְשָׁרוּת לַמִּתְאַזְרְחִים לְהֵיֽנוֹת מֵהַהֲקָלוֹת הַמְּיֻוֽחָדוֹת שֶׁהַמֶּמְשָׁלָה סִדְּרָה לְאֵלֶּה שֶׁיִּתְאַזְרְחוּ עַתָּה.
הַקָּהָל מִתְבַּקֵּשׁ, לֹא לְהַחֲמִיץ אֶת הַהִזְדַּמְּנוּת, וְלִפְנוֹת לִמְקוֹמוֹת הַהִתְאַזְרְחוּת בְּהֶקְדֵּם.
תּוֹשַׁב הָאָרֶץ אֶל תַּעֲזֹוֽב אֶת הַהִזְדַּמְּנוּת, פֶּן הִיא תַּעַזְבֶךָ!
כּ' אֲדָר תרצ"ז
חֵיפָה
לְתוֹשָׁבֵי הֲדַר הַכַּרְמֶל
הוֹדוֹת לַמַּאֲמַצִּים שֶׁנַּעֲשׂוּ ע"י וַעֲדַת הַבִּנְיָן שֶׁל בֵּית הַכְּנֶסֶת הַמֶּרְכָּזִי בַּהֲדַר הַכַּרְמֶל בָּאָה הִתְקַדְּמוּת בְּבִנְיַן בֵּית הַכְּנֶסֶת וּבְמֶשֶׁךְ שְׁנָתַיִם הָאַחֲרוֹנוֹת הֻוֽשְׁקְעוּ בּוֹ כְּ-23 אֶלֶף לא"י. אוּלָם לְהַשְׁלָמַת הַבִּנְיָן יִדָּרְשׁוּ עוֹד סְכוּמִים לֹא קְטַנִּים וְהַצִּבּוּר נִתְבַּע לָתֵת אֶת יָדוֹ וְלַעֲזֹוֽר לַהֲקָמַת בִּנְיַן לְבֵית הַכְּנֶסֶת הַמֶּרְכָּזִי.
לִפְנֵי כְּאַרְבַּע שָׁנִים הֵטִילָה אֲסֵפַת הַמֻּוֽרְשִׁים שֶׁל הֲדַר הַכַּרְמֶל עַל תּוֹשָׁבֵי הֲדַר הַכַּרְמֶל כְּחוֹבָה מוּסָרִית-צִבּוּרִית תַּשְׁלוּם תְּרוּמָה חׇדְשִׁית בְּשִׁעוּר שֶׁל 10 מִיל לְחֶדֶר בִּשְׁבִיל בִּנְיַן בֵּית הַכְּנֶסֶת וְהַתְּרוּמָה נִגְבֵּית עַל יְדֵי מַנְגְּנוֹן הַגְּבִיָּה שֶׁל הַוַּעַד.
בְּהִתְחַשֵּׁב עִם הַצֹּוֽרֶךְ לְהָחִישׁ אֶת הַשְׁלָמַת הַבִּנְיָן וְעִם הִתְיַקְּרוּת הַבְּנִיָּה וְהַפְחָתַת עֵרֶךְ הַכֶּסֶף הֶחֱלִיטָה אֲסֵפַת הַמֻּוֽרְשִׁים בְּמוֹשָׁבָהּ הָאַחֲרוֹן בְּיוֹם 3.7.47 לְהַעֲלוֹת אֶת גֹּוֽבַהּ הַתַּשְׁלוּם מִ-10 מִיל לְ-20 מִיל לְחֶדֶר לְחֹדֶשׁ.
הַחְלָטָה זוֹ נִכְנֶסֶת בְּתׇקְפָהּ מֵחֹדֶשׁ אוֹגוּסְט 1947 וְצַרְכָנֵי הַמַּיִם מִתְבַּקְּשִׁים לְמַלֵּא אַחֲרֵי הַחְלָטַת אֲסֵפַת הַמֻּוֽרְשִׁים וּלְשַׁלֵּם מִדֵּי חֹדֶשׁ לְגוֹבֵי הַסְפָּקַת הַמַּיִם אֶת תְּרוּמָתָם - 20 מִיל לְכׇל חֶדֶר.
י"ד בְּאָב תש"ז - 31.7.1947
מְזֻוֽעְזָעִים עַד הַיְּסוֹד אָנוּ מוֹדִיעִים עַל מוֹתוֹ הַטְּרָגִי שֶׁל בִּנְיָמִין תְּאֵנִי זַ"ל מְנַהֵל מִפְעַל הַמַּיִם שֶׁל הֲדַר הַכַּרְמֶל מֵרִאשׁוֹנֵי הָעוֹבְדִים בַּמּוֹסָד וּמִוָּתִיקֵי הָעַסְקָנִים שֶׁל חֵיפָה הָעִבְרִית שֶׁנָּפַל חָלָל בְּדַרְכּוֹ לְתֵל-אָבִיב בִּשְׁלִיחוּת יִשּׁוּבִית.
הַהַלְוָיָה תֵּצֵא בַּיּוֹם הַשְּׁלִישִׁי, כ"ג שֵׁבֶט תש"ח - 3.2.48 בְּשָׁעָה 12 בַּצׇּהֳרַיִם מִבֵּית-הַחוֹלִים רוֹטְשִׁילְד וְתַעֲבֹוֽר ע"י בֵּית וַעַד הֲדַר הַכַּרְמֶל (רח' פֶּבְזְנֶר) וע"י בֵּית הַכְּנֶסֶת הַמֶּרְכָּזִי.
תּוֹשָׁבֵי חֵיפָה וּמוֹקִירֵי זִכְרוֹ מִתְבַּקְּשִׁים לַחֲלֹוֽק לְמָנוֹחַ אֶת הַכָּבוֹד הָאַחֲרוֹן.
כ"ב שֵׁבֶט תש"ח 2 בְּפֶבְּרוּאָר.1948
חֵיפָה
א. אַל תַּשְׁלִיךְ הַחוּצָה נְיָרוֹת, קֻפְסָאוֹת, קְלִיֽפּוֹת, אַשְׁפָּה וְלִכְלוּךְ. צְבֹר אֶת כׇּל הַפְּסֹלֶת בְּתוֹךְ פַּחֵי הָאַשְׁפָּה הַמְּיֹוֽעָדִים לְכָךְ.
ב. הַחֲזֵק אֶת פָּחֵי הָאַשְׁפָּה מְכֻוֽסִּים בְּתוֹךְ הַחֲנוּת אוֹ בֶּחָצֵר סָמוּךְ לַכְּנִיסָה וּבְשׁוּם פָּנִים לֹא עַל הַמִּדְרָכָה בַּחֲזִית הַבַּיִת.
ג. אַל תִּשְׁפֹּוֽךְ שׁוּם נוֹזְלִים וּמַיִם לֹא נְקִיִּים עַל הַמִּדְרָכָה וְהַכְּבִישׁ.
ד. אַל תַּעֲמִיד לִפְנֵי הַחֲנוּת סְחוֹרוֹת, אַרְגָּזִים, שַׂקִּים, בַּקְבּוּקִים וַחֲפָצִים אֲחֵרִים.
ה. אַל תִּמְכֹּוֽר צׇרְכֵי מָזוֹן לֹא טְרִיִּים אוֹ מְקֻוֽלְקָלִים.
וְ. כַּסֵּה אֶת מִצְרְכֵי הָאֹכֶל בִּפְנֵי זְבוּבִים, זֻוֽהֲמָא וּנְגִיעַת יְדֵי קוֹנִים.
ז. שְׁמֹוֽר עַל נִקְיוֹן הַסְּחוֹרָה וְהַצֵּג אוֹתָהּ בְּצוּרָה נָאָה.
ח. לְבֹוֽשׁ בִּשְׁעַת הָעֲבוֹדָה חָלוּק נָקִי.
ט. נַקֵּה אֶת הַחֲנוּת מִדֵּי יוֹם בְּיוֹמוֹ וְהַחֲזֵק אוֹתָהּ בְּמַצָּב שֶׁל נִקְיוֹן מֻחְלָט
י. הַחֲזֵק אֶת הַחַלּוֹנוֹת פְּתוּחִים בְּמִדַּת הָאֶפְשָׁר וְנַקֵּה אוֹתָם מִדֵּי שָׁבוּעַ בַּשָּׁבוּעַ.
בְּכׇל עִנְיָנִים סָנִיטָרִיִּים פְּנֵה אֶל הַמַּחְלָקָה הַסָּנִיטָרִית שֶׁלְּיַד וַעַד הֲדַר הַכַּרְמֶל (בֵּית "תַּלְפִּיּוֹת" - טֵלֵפוֹן 4214) וּבְרָצוֹן תֵּעָנֶה.
בְּיַחֲסֵנוּ חֲשִׁיבוּת רַבָּה לַצֹּרֶךְ בְּשִׁפּוּר הַתְּנָאִים הַסָּנִיטָרִיִּים בְּבָתֵּי הָעֵסֶק וְהַחֲנוּיוֹת אָנוּ פּוֹנִים אֶל כׇּל חֲבֵרֵינוּ בִּדְרִישָׁה לְהַקְפִּיד עַל מִלּוּי הַהוֹרָאוֹת הַנָּ"ל.
אֲדָר תש"ד - מַרְס 1944
חֵיפָה
אֶל תּוֹשָׁבֵי הֲדַר הַכַּרְמֶל!
יְמֵי הַקַּיִץ הַחַמִּים הוֹלְכִים וּמִתְקָרְבִים. בִּתְקוּפַת שָׁנָה זוֹ אָנוּ עֵדִים לְהִתְפַּשְּׁטוּת שֶׁל מַחֲלוֹת מְדַבְּקוֹת, הַגּוֹרְמוֹת לְעִתִּים לְתוֹצָאוֹת רְצִינִיּוֹת.
עַל מְנַת לִמְנֹוֽעַ הִתְפַּשְּׁטוּת מַחֲלוֹת וְהַתּוֹצָאוֹת הַכְּרוּכוֹת בָּהֶן מִתְבַּקְּשִׁים כׇּל תּוֹשָׁבֵי הַשְּׁכוּנָה לִשְׁמֹוֽר עַל תְּנָאִים סָנִיטָרִיִּים וְהִגְיֵנִיִּים, שֶׁהֵם הַנֶּשֶׁק הַבָּדוּק בְּיוֹתֵר נֶגֶד מַחֲלוֹת מְדַבְּקוֹת, וּלְמַלֵּא אַחֲרֵי הַהוֹרָאוֹת דִּלְקַמָּן: א. שְׁמֹוֽר עַל הַנִּקָּיוֹן בְּכׇל חַדְרֵי דִּירָתְךָ, בְּ. כַּסֵּה אֶת כׇּל צׇרְכֵי הָאֹכֶל, ג. הַשְׁמֵד אֶת הַזְּבוּבִים, ד. הָרֵיֽק יוֹם-יוֹם אֶת הָאַשְׁפָּה מֵהַדִּירָה לְתוֹךְ פָּחֵי הָאַשְׁפָּה שֶׁבֶּחָצֵר. ה. כַּסֵּה תָּמִיד אֶת פָּחֵי הָאַשְׁפָּה בְּמִכְסֶה. וְ. רְחֹוֽץ אֶת יָדֶיךָ בְּסַבּוֹן וּבְמַיִם לִפְנֵי הָאֲכִילָה, ז. הַחְלֵף אֶת בְּגָדֶיךָ בְּשׁוּבְךָ הַבַּיְתָה מֵהָעֲבוֹדָה, ח. אַל תְּפַזֵּר לִכְלוּךְ סְבִיב פָּחֵי הָאַשְׁפָּה, ט, אַל תַּשְׁאִיר צׇרְכֵי אֹכֶל (בְּיִחוּד בָּשָׂר, דָּגִים, חָלָב), מִיּוֹם אֶחָד לְמַחֲרָתוֹ, אִם אֵין בְּבֵיתְךָ מְקָרֵר, י. חֲדַר הַמַּדְרֵגוֹת, הֶחָצֵר וְהָרְחוֹב מְהַוִּים חֵלֶק מִדִּירָתְךָ - שְׁמֹוֽר עַל נִקְיוֹנָם וְאֶל תְּפַזֵּר בָּהֶם קֻוֽפְסָאוֹת, קְלִיֽפּוֹת, נְיָרוֹת וכיו"ב.
נִקְיוֹן הַגּוּף, הַהַלְבָּשָׁה, הַדִּירָה וְצׇרְכֵי הָאֹכֶל - תְּרִיס חָשׁוּב הוּא בִּפְנֵי מַחֲלוֹת מְדַבְּקוֹת.
אִיַּר תש"ד - מַאי 1944
אֶל תּוֹשָׁבֵי הֲדַר הַכַּרְמֶל!
גּוֹרַל הָעוֹלֶה הֶחָדָשׁ וְחֶבְלֵי קְלִיטָתוֹ בָּאָרֶץ הֶעֱסִיקוּ בָּחֳדָשִׁים הָאַחֲרוֹנִים אֶת הַיִּשּׁוּב הָעִבְרִי בְּחֵיפָה עַל אִרְגּוּנָיו וּמוֹסְדוֹתָיו הַשּׁוֹנִים. מִתּוֹךְ דְּאָגָה עֲמֻוֽקָּה לַמַּצָּב הַקָּשֶׁה שֶׁבּוֹ נְתוּנִים הָעוֹלִים הַחֲדָשִׁים נִגַּשׁ וַעַד הֲדַר הַכַּרְמֶל לְבֵרוּר הָאֶפְשָׁרוּיוֹת לַהֲקָלַת סִבְלָם שֶׁל הָעוֹלִים, אֲשֶׁר מֵחֲמַת חֹוֽסֶר דִּירוֹת אֵינָם מוֹצְאִים קוֹרַת גַּג לְרֹאשָׁם וּנְתוּנִים לְתַעֲלוּלֵי הַסַּפְסָרוּת בַּדִּירוֹת בְּצוּרוֹת שׁוֹנוֹת, וּבָא לִידֵי הַכָּרָה שֶׁיֵּשׁ צֹרֶךְ הֶכְרֵחִי בִּפְעֻוֽלָּה דְּחוּפָה לְשִׁכּוּן הָעוֹלִים.
אִם כִּי הַחוֹבָה הַזֹּאת צְרִיכָה לִהְיוֹת מֻוֽטֶּלֶת בָּרֹאשׁ וְרִאשׁוֹנָה עַל הַמֶּמְשָׁלָה, הָעִירִיָּה וְהַמּוֹסָדוֹת הַמֶּרְכָּזִיִּים שֶׁל הַיִּשּׁוּב, חַיָּה בְּקִרְבֵּנוּ הַהַרְגָּשָׁה שֶׁאִם וַעַד הֲדַר הַכַּרְמֶל לֹא יֵחָלֵץ לְמַעֲשֶׂה חֲלוּצִי בְּשֶׁטַח זֶה לֹא יֵעָשֶׂה דָּבָר גַּם עַל יְדֵי גּוֹרְמִים אֲחֵרִים וְשֶׁדַּוְקָא עֲבָרוֹ וּפְעֻוֽלָּתוֹ שֶׁל וַעַד הֲדַר הַכַּרְמֶל לְפִתּוּחַ חֵיפָה הָעִבְרִית וְהַמַּנְגָּנוֹן הַטֶּכְנִי הַקַּיָּם עַל יָדוֹ מְחַיְּבִים אוֹתוֹ לָקַחַת עַל עַצְמוֹ אֶת הַיׇּזְמָה לְבִצּוּעַ פְּעֻוֽלּוֹת שִׁכּוּן.
בְּדִיּוּן עַל בְּעָיָה חֲמוּרָה זוֹ שֶׁהִתְקַיֵּם בַּאֲסֵפַת הַמֻּוֽרְשִׁים שֶׁל הֲדַר הַכַּרְמֶל - הַמּוֹסָד הָעֶלְיוֹן שֶׁל הַשְּׁכוּנָה, שֶׁבּוֹ מְיֻוֽצָּגִים בָּאֵי-כֹּחַ כׇּל חוּגֵי הַיִּשּׁוּב עַל זְרָמָיו הַשּׁוֹנִים - נִשְׁמְעָה הַדֵּעָה הַמְּאֻוֽחֶדֶת שֶׁל הַצִּבּוּר בְּרוּחַ זוֹ.
לְאַחַר דִּיּוּן יְסוֹדִי וּמַקִּיף בִּשְׁאֵלָה זוֹ הֵטִילָה אֲסֵפַת הַמֻּוֽרְשִׁים עַל הַוַּעַד לָגֶשֶׁת מִיָּד לְבִצּוּעַ מִפְעַל הַשִּׁכּוּן, תּוֹךְ שִׁתּוּף עִם גּוֹרְמִים יִשּׁוּבִיִּים אֲחֵרִים.
כְּדֵי לִיצֹוֽר אֶת הַהוֹן הַדָּרוּשׁ לְאִרְגּוּן מִפְעַל הַשִּׁכּוּן הֶחֱלִיטָה אֲסֵפַת הַמֻּוֽרְשִׁים פֶּה אֶחָד, בִּישִׁיבָתָהּ מִ-31.8.44, לְהַטִּיל עַל כׇּל תּוֹשָׁבֵי הֲדַר הַכַּרְמֶל תַּשְׁלוּם שֶׁל "מַס שִׁכּוּן עוֹלִים", בְּגֹוֽבַהּ מֻוֽדְרָג לְפִי מִדַּת הַצְּפִיפוּת בַּדִּירוֹת, כְּדִלְקַמָּן: א) דִּירָה אֲשֶׁר הַצְּפִיפוּת בָּהּ הִיא בִּמְמֻוֽצָּע 3 נְפָשׁוֹת אוֹ יוֹתֵר לְכׇל חֶדֶר - 30 מא"י לְחֶדֶר לְחֹדֶשׁ. ב) " " " " " " יוֹתֵר מִ-2 נְפָשׁוֹת וּפָחוֹת מִ-3 נְפָשׁוֹת לְחֶדֶר - 50 מא"י לְחֶדֶר לְחֹדֶשׁ. ג) " " " " " " יוֹתֵר מִנֶּפֶשׁ אַחַת וְלֹא יוֹתֵר מִ-2 נְפָשׁוֹת לְחֶדֶר - 70 מא"י לְחֶדֶר לְחֹדֶשׁ. ד) " " " " " " נֶפֶשׁ אַחַת אוֹ פָּחוֹת לְחֶדֶר - 100 מא"י לְחֶדֶר לְחֹדֶשׁ. ה) חֲנוּיוֹת, בָּתֵּי קָפֶה, מִשְׂרָדִים, בָּתֵּי עֵסֶק וְכוּ' יְשַׁלְּמוּ מִ-100 מא"י עַד 200 מא"י לְחֹדֶשׁ.
חֶשְׁבּוֹן הַמַּס יְצֹוֽרַף בְּמֶשֶׁךְ שְׁלֹשִׁים חֳדָשִׁים, הָחֵל מִסֶּפְּטֶמְבֶּר ש"ז, בְּכׇל חֹדֶשׁ לְחֶשְׁבּוֹן הַמַּיִם וְהַמַּס יִגָּבֶה עַל יְדֵי הַגּוֹבִים שֶׁל מַחְלֶקֶת הַמַּיִם. אֶת מַס הַשִּׁכּוּן חַיָּב לְשַׁלֵּם כׇּל אֶחָד שֶׁחֶשְׁבּוֹן הַמַּיִם לְדִירָתוֹ נוֹשֵׂא אֶת שְׁמוֹ וְעָלָיו לְשַׁלֵּם בְּעַד כׇּל הַחֲדָרִים הַמְּקַבְּלִים אֶת הַמַּיִם לְפִי הַחֶשְׁבּוֹן הַזֶּה, גַּם אִם יֵשׁ לוֹ שֻׁוֽתָּף לַדִּירָה אוֹ מַשְׂכִּיר חֵלֶק מִמֶּנָּה לְדַיָּרֵי-מִשְׁנֶה.
בְּדַעְתֵּנוּ לְהָקִים בְּשֻׁוֽתָּפוּת עִם גּוֹרְמִים יִשּׁוּבִיִּים אֲחֵרִים חֶבְרַת מְנָיוֹת צִבּוּרִיּוֹת לְשֵׁם הֲקָמַת כַּמָּה מֵאוֹת חַדְרֵי מְגוּרִים. מַס הַשִּׁכּוּן צָרִיךְ לְסַפֵּק חֵלֶק מֵהַהוֹן הַדָּרוּשׁ וּסְכוּמִים נוֹסָפִים יְרֻוֽכְּזוּ עַל יְדֵי שְׁכוּנוֹת אֲחֵרוֹת וע"י הֲפָצַת מְנָיוֹת בֵּין בַּעֲלֵי יְכֹלֶת. אִם חֵיפָה תְּגַיֵּס עַל יְדֵי מִסִּים, הִשְׁתַּתְּפוּת הַשְּׁכוּנוֹת הָעִבְרִיּוֹת וַהֲפָצַת מְנָיוֹת סְכוּם שֶׁל -.30.000 לא"י, אֶפְשָׁר יִהְיֶה לְבַצֵּעַ מִפְעָל בְּהֶיֽקֵּף שֶׁל -.100.000 לא"י עַל יְדֵי הַלְוָאוֹת אַפּוֹתֵיקָאִיּוֹת וְהִשְׁתַּתְּפוּת הַסּוֹכְנוּת הַיְּהוּדִית.
אֶזְרְחֵי הֲדַר הַכַּרְמֶל! חוֹבַת כָּבוֹד הִיא לְכׇל אֶחָד מֵאִתָּנוּ לְשַׁתֵּף אֶת עַצְמוֹ בְּמַאֲמַץ הַיִּשּׁוּב לִקְלִיטַת הָאַחִים הַנִּצּוֹלִים, הַמַּגִּיעִים לָאָרֶץ לְאַחַר יִסּוּרִים רַבִּים וּתְלָאוֹת קָשׁוֹת וּלְסַיֵּעַ לְהִתְאַחֲזוּתָם בַּמּוֹלֶדֶת.
חֹוֽמֶר הַשָּׁעָה מְחַיֵּב פְּעֻוֽלָּה מִיָּדִית וְאָנוּ בְּטוּחִים שֶׁהַחְלָטַת אֲסֵפַת הַמֻּוֽרְשִׁים תִּתְקַבֵּל בְּאַהֲדָה בְּקֶרֶב כׇּל חוּגֵי הַצִּבּוּר וְכׇל אֶחָד יִתֵּן אֶת חֶלְקוֹ בְּרָצוֹן וּבְעַיִן יָפָה.
תִּשְׁרֵי תש"ה (סֶפְּטֶמְבֶּר 1944)
חֵיפָה
אֶל תּוֹשָׁבֵי הֲדַר הַכַּרְמֶל!
רִבּוּי מִקְרֵי מַחֲלַת הַדֶּבֶר בְּחֵיפָה צְרִיכָה לְהַדְאִיג אֶת כׇּל אֶחָד וְאֶחָד מֵהַתּוֹשָׁבִים.
קַיֶּמֶת סַכָּנָה שֶׁל הִתְפַּשְּׁטוּת הַמַּחֲלָה בִּמְמַדִּים גְּדוֹלִים וּמֵחוֹבָתוֹ שֶׁל כׇּל אֶחָד וְאֶחָד לְהִשְׁתַּתֵּף בְּאֹוֽפֶן פָּעִיל בַּמִּלְחָמָה נֶגֶד הַמַּחֲלָה וְלִרְאוֹת בְּכׇל פְּעֻוֽלָּה שֶׁהוּא עוֹשֶׂה - פְּעֻוֽלָּה הַמְּכֻוֶּוֽנֶת לִשְׁמֹוֽר עָלָיו עַצְמוֹ וְעַל בְּנֵי מִשְׁפַּחְתּוֹ.
הַמַּחֲלָה הִיא מְסֻוֽכֶּנֶת, אֲבָל אֶפְשָׁר לְהִזָּהֵר מִמֶּנָּה עַל יְדֵי אֶמְצָעֵי זְהִירוּת שׁוֹנִים וְהֵם:
א) נִקְיוֹן הַחֲצֵרוֹת. 1. עַל כׇּל תּוֹשָׁב לִדְאֹוֽג שֶׁהֶחָצֵר שֶׁלּוֹ תִּהְיֶה נְקִיָּה, שֶׁלֹּא יִהְיוּ בָּהּ אַשְׁפָּה, עֲרֵמוֹת אֲבָנִים, חֲפָצִים בְּלִי עֵרֶךְ וְכוּ', הַמְּשַׁמְּשִׁים קִנִּים לָעַכְבְּרוֹשִׁים הַמְּהַוִּים הַגּוֹרֵם הָעִיֽקָּרִי לְהַעֲבָרַת מַחֲלַת הַדֶּבֶר עַל יְדֵי הַפַּרְעוֹשִׁים שֶׁבָּהֶם. 2. עַל כׇּל תּוֹשָׁב לִשְׁמֹוֽר שֶׁפָּחֵי הָאַשְׁפָּה, מִכְסוֹת צִנּוֹרוֹת הַבִּיּוּב וְכוּ' יִהְיוּ סְגוּרִים כַּהֲלָכָה. 3. עַל כׇּל תּוֹשָׁב לִסְתֹּוֽם כׇּל מִינֵי חֹוֽרִים בַּחֲצַר בֵּיתוֹ, הַיְּכוֹלִים לְשַׁמֵּשׁ קִנִּים לְעַכְבְּרוֹשִׁים. מִי שֶׁזָּקוּק לְכַמּוּת לֹא גְּדוֹלָה שֶׁל מֶלֶט לִסְתִימַת חֹוֽרִים יָכוֹל לְקַבְּלָהּ מִוַּעַד הֲדַר הַכַּרְמֶל נֶגֶד תַּשְׁלוּם.
ב) בִּעוּר חֻוֽלְדּוֹת. הָאֶמְצָעִי הַיָּעִיל בְּיוֹתֵר בַּמִּלְחָמָה בַּדֶּבֶר הוּא בִּעוּר הַחֻוֽלְדּוֹת (מֵתוֹת אוֹ חַיּוֹת). מֵחוֹבַת כׇּל תּוֹשָׁב שֶׁבַּחֲצֵרוֹ נִמְצָאִים עַכְבָּרִים (מֵתִים אוֹ חַיִּים) לְהוֹדִיעַ תֶּיֽכֶף וּמִיָּד לְמַחְלֶקֶת הַבְּרִיאוּת הַמֶּמְשַׁלְתִּית, לְפִי טֵלֵפוֹן מס' 3522 אוֹ לְוַעַד הֲדַר הַכַּרְמֶל, טֵלֵפוֹן 4214 אוֹ בִּכְתַב לְפִי ת. ד, 928 אוֹ בְּעַל פֶּה בִּשְׁעוֹת הָעֲבוֹדָה שֶׁל הַמִּשְׂרָד. הַמּוֹצֵא עַכְבָּר מֵת בַּל יִגַּע בּוֹ, אֶלָּא יוֹדִיעַ תֶּיֽכֶף לְפִי הַכְּתֹבוֹת הַמְּסֻוֽמָּנוֹת לְעֵיל וְיָבוֹאוּ לְקַחְתּוֹ. הַהוֹדָעוֹת צְרִיכוֹת לִהְיוֹת מְלֵאוֹת וּמְדֻוֽיָּקוֹת.
תּוֹשָׁבֵי הֲדַר הַכַּרְמֶל! יִשְׁמֹוֽר כׇּל אֶחָד וְאֶחָד עַל עַצְמוֹ בְּהֶתְאֵם לַהוֹרָאוֹת דִּלְעֵיל וְיִשְׁמֹוֽר עַל יְדֵי זֶה גַּם עַל הָאֲחֵרִים. שִׁמְרוּ עַל נִקְיוֹן הַחֲצֵרוֹת, הוֹדִיעוּ מִיָּד עַל כׇּל מִקְרֶה כְּשֶׁתִּרְאוּ עַכְבָּרִים (חַיִּים אוֹ מֵתִים) בַּחֲצַרְכֶם.
תִּשְׁרֵי תש"ה - אוֹקְטוֹבֶּר 1944
הִנְנוּ לְהוֹדִיעַ לַקָּהָל שֶׁבַּזְּמַן הֲכִי קָרוֹב תַּתְחִיל חֲלֻוֽקַּת כַּרְטִיסֵי מָזוֹן וּבָרֹאשׁ וְרִאשׁוֹנָה כַּרְטִיסִים לְסֻוֽכָּר שֶׁיִּנָּתְנוּ רַק לְאֵלֶּה מֵהַתּוֹשָׁבִים אֲשֶׁר בְּיָדָם כַּרְטִיסֵי רִיֽשּׁוּם מְיֻוֽחָדִים הַמַּקְנִים אֶת הַזְּכוּת לְקַבֵּל כַּרְטִיסֵי מָזוֹן.
אֶת כַּרְטִיסֵי הָרִיֽשּׁוּם לְכַרְטִיסֵי מָזוֹן יְקַבְּלוּ תּוֹשָׁבֵי הֲדַר הַכַּרְמֶל בְּמִשְׂרְדֵי וַעַד הֲדַר הַכַּרְמֶל (בֵּית "תַּלְפִּיּוֹת") בַּשָּׁעוֹת מִ-8.30 עַד 1.30 וּמֵ-3 עַד 5.30 לְפִי הַסֵּדֶר הַבָּא:
לְכׇל אֶחָד יִמָּסְרוּ כַּרְטִיסִים בִּשְׁבִיל כׇּל בְּנֵי מִשְׁפַּחְתּוֹ הַגָּרִים אִתּוֹ בְּדִירָה.
כׇּל אֶחָד צָרִיךְ לְהָבִיא אִתּוֹ תְּעוּדַת זֶהוּת שֶׁלּוֹ וְאֶת הַכַּרְטִיסִים לְמַסֵּכוֹת גַּז שֶׁל כׇּל בְּנֵי הַמִּשְׁפָּחָה.
הַקָּהָל מִתְבַּקֵּשׁ לְדַיֵּק וְלִפְנוֹת לְמִשְׂרְדֵי הַוַּעַד בַּיָּמִים שֶׁנִּקְבְּעוּ לְכׇל רְחוֹב וּרְחוֹב.
אָנוּ מַזְהִירִים שׁוּב שֶׁאֶת כַּרְטִיסֵי הַמָּזוֹן יְקַבְּלוּ רַק אֵלֶּה אֲשֶׁר יִהְיוּ בְּיָדָם כַּרְטִיסֵי הָרִיֽשּׁוּם.
4.1.1942
הָכִינוּ מַיִם בַּדִּירוֹת!
בְּתוֹר אֶמְצָעִי זְהִירוּת לְמִקְרֶה חַבָּלָה בְּהַסְפָּקַת הַמַּיִם חַיָּב כׇּל אֶחָד לֶאֱגֹוֽר בְּדִירָתוֹ כַּמּוּת מַיִם מְסֻוֽיֶּמֶת.
1. בְּכׇל דִּירָה צְרִיכִים לְהִמָּצֵא 4-5 פַּחִים מְלֵאִים מַיִם.
2. בְּכׇל יוֹם יֵשׁ לְהִשְׁתַּמֵּשׁ בְּמַיִם מִפַּח אֶחָד וּלְמַלְּאוֹ תֶּיֽכֶף לְאַחַר שֶׁיְּרֻוֽקַּן.
3. הַטֶּרְמוֹסִיפוֹן שֶׁבַּחֲדַר הָאַמְבַּטְיָה צָרִיךְ לִהְיוֹת תָּמִיד מָלֵא מַיִם.
סִיוָן תש"א - יוּנִי 1941
לְאַחַר מַאֲמַצִּים מְרֻוֽבִּים עָלָה בִּידֵי וַעַד אֲגֻוֽדָּתֵנוּ לְהַשִּׂיג חֲזָרָה אֶת הַטֵּלֵפוֹנִים הַצִּבּוּרִיִּים בִּשְׁכוּנָתֵנוּ וְאָנוּ שְׂמֵחִים לְהוֹדִיעַ בָּזֶה, כִּי הַטֵּלֵפוֹנִים כְּבָר הֻוֽתְקְנוּ וְעוֹמְדִים לְשֵׁרוּת הַצִּבּוּר; אֶחָד בְּבֵית מַר מ. מַצְלִיחַ, רח' הַגָּלִיל 84 מס' הַטֵּלֵפוֹן: 6076 וְאֶחָד בִּשְׁכוּנַת "זִיו" בַּחֲנוּת מַר מ. גּוֹלְדְּמָן מס' הַטֵּלֵפוֹן: 6078
הַקָּהָל נִדְרָשׁ אֵיֽפוֹא בָּזֶה בְּמִקְרֶה הַצֹּוֽרֶךְ, לְהִשְׁתַּמֵּשׁ בַּטֵּלֵפוֹן הַצִּבּוּרִי וְלֹא בַּטֵּלֵפוֹן שֶׁבְּמִשְׂרַד הַוַּעַד, הַמְּיֹוֽעָד אַךְ וְרַק לְצׇרְכֵי עֲבוֹדַת הַוַּעַד וְלֹא לְשִׂיחוֹת פְּרָטִיּוֹת.
ט, בְּטֵבֵת - 10.1.49
הִנְנוּ שְׂמֵחִים לְהוֹדִיעַ לְצִבּוּר חוֹבְבֵי הַמּוּסִיקָה, כִּי אָנוּ פּוֹתְחִים, בְּשִׁיֽתּוּף עִם הַמּוּזֵיֽאוֹן בִּנְוֵה-שַׁאֲנָן, בְּסִדְרַת קוֹנְצֶרְטִים שֶׁל תִּזְמֹוֽרֶת אֵלֶקְטְרוֹנִית מִטּוֹבֵי הַמְּנַצְּחִים בָּעוֹלָם וּבְסִדּוּרִים טֶכְנִיִּים מְיֻוֽחָדִים (בִּידֵי מַר א. שָׁאוּדוֹנִישְׁקִי) שֶׁאֵין אוּלַי כְּדֻוֽגְמָתָם עַד כֹּה בְּכׇל הָאָרֶץ.
הַקּוֹנְצֶרְטִים יִתְקַיְּיֽמוּ בְּאוּלַם הַמּוּזֵיֽאוֹן (בֵּית הָעָם) בִּנְוֵה-שַׁאֲנָן בְּכׇל יוֹם שְׁלִישִׁי בְּשָׁעָה 8.30 בָּעֶרֶב. הַכְּנִיסָה רַק לִמְנוּיִים חׇדְשִׁיִּים תְּמוּרַת תַּשְׁלוּם שֶׁל 1.200 ל"י לְחֹוֽדֶשׁ.
הַהַרְשָׁמָה תַּתְחִיל בְּיוֹם רִאשׁוֹן, 9.11.1952 (בְּבֵית הַוַּעַד, בַּחֶדֶר לְמַטָּה) בִּשְׁעוֹת אחה"צ 8-4 וְתִסְתַּיֵּיֽם בְּיוֹם חֲמִישִׁי, 20.11.1952
בְּהִתְחַשֵּׁב עִם מִסְפַּר הַמְּקוֹמוֹת הַמֻּוֽגְבָּל, מִתְבַּקְּשִׁים הַמְּעֻוֽנְיָנִים לְהִזְדָּרֵז בַּהַרְשָׁמָה. הַמְּנוּיִים שֶׁהִקְדִּימוּ וּכְבָר שִׁלְּמוּ אֶת הַמַּגִּיעַ מִתְבַּקְּשִׁים לִפְנוֹת בַּיָּמִים הַנָּ"ל, עַל מְנַת לְקַבֵּל אֶת כַּרְטִיס=הַמָּנוּי.
הַקּוֹנְצֵרְט הָרִאשׁוֹן יִתְקַיֵּיֽם בְּיוֹם שְׁלִישִׁי, ז' בְּכִסְלֵו תשי"ג - 25.11.1952.
י"ז בְּחֶשְׁוָן תשי"ג - 5.11.1952
אוּנִיבֶרְסִיטָה עֲמָמִית הַמַּחְלָקָה לְנֹוֽעַר הַלִּמּוּדִים מַתְחִילִים בְּיוֹם ב' 12.4.37 (א' אִיֽיָּר)
בִּטְרִימֶסְטֶר זֶה יִתְקַיְּיֽמוּ הַמַּחֲזוֹרִים הַנְּקוּבִים לְמַטָּה: 1) ה' א. לְ. גְּרִיבְסְקִי: רֵאשִׁית הַתּוֹרָה שֶׁבְּעַל פֶּה 2) ה' לֵוִין: גֵּיאוֹגְרַפְיָה כַּלְכָּלִית שֶׁל אֶרֶץ-יִשְׂרָאֵל 3) ד"ר י. פְּרָגֶּר: הִתְבַּגְּרוּת גּוּפָנִית וְהִתְפַּתְּחוּת נַפְשִׁית 4) ה' י. קְלוּגָאִי: בְּמָה מְכַבִּים? (בִּלְוִיַּת נִסְיוֹנוֹת) 5) ד"ר נ. רוֹבִּינְזוֹן: הָרְאִינוֹעַ (בִּלְוִיַּת דֻּוֽגְמָאוֹת בְּפָנַס קֶסֶם) 6) אֲדָר' א. רַטְנֵר: הָאַרְכִיטֶקְטוּרָה הא"י בְּתוֹךְ הָאַרְכִיטֶקְטוּרָה הָעוֹלָמִית (בִּלְוִיַּת פָּנַס קֶסֶם) 7) ד"ר א. שְׁמוּאֵלִי: תְּקוּפוֹת מַשְׁבֵּר וּתְקוּפוֹת בִּצּוּר בַּהִיסְטוֹרְיָה הָעִבְרִית
בִּדְבַר תׇּכְנִית מְפֹוֽרֶטֶת עִם לוּחַ הַשָּׁעוֹת וְיֶתֶר הַפְּרָטִים נָא לִפְנוֹת לְמַזְכִּירוּת הָאֲגֻוֽדָּה לְהִשְׁתַּלְּמוּת בְּמַדַּע "בֵּית פֶּבְזְנֶר" רח' פֶּבְזְנֶר, מִדֵּי עֶרֶב בָּעֶרֶב, חוּץ מֵעַרְבֵי שַׁבָּת, מִשָּׁעָה 6 עַד 8.
הַמַּחֲזוֹרִים הָרִאשׁוֹנִים יִמָּשְׁכוּ מִיּוֹם 12.4.37 (א' אִיֽיָּר) עַד 27.5.37 (י"ז סִיוָן).
דְּפוּס נֹחַ וַרְהַפְטִיג, חֵיפָה.
5/6/1
כ"ב נִיסָן תש"י (9.4.50)
לִכְבוֹד חֶבְרַת הַחַשְׁמַל לא"י בע"מ חֵיפָה.
א. נ.,
בְּמִסְגֶּרֶת חֲגִיגוֹת יוֹם הָעַצְמָאוּת הַשָּׁנָה הָחֵל, לְפִי הַתַּאֲרִיךְ הַלּוֹעֲזִי, בְּיוֹם שִׁחְרוּר חֵיפָה (23.4.50) הֻוֽחְלַט לְהָקִים עַל יַד בֵּית נָגָ'אדָה הַמְּפֻוֽרְסָם מִיְּמֵי הַקְּרָבוֹת עַמּוּד נִצָּחוֹן.
עַמּוּד זֶה יְסַמֵּל אֶת נִצָּחוֹן שִׁחְרוּר הָעִיר אֲשֶׁר כַּיָּדוּעַ לָכֶם הַקְּרָב עַל בֵּית נָגָ'אדָה הָיָה הָאוֹת הָרִאשׁוֹן לְזִכָּרוֹן לַקׇּרְבָּנוֹת אֲשֶׁר נָפְלוּ בִּקְרָב זֶה.
בִּכְדֵי לְקַיֵּיֽם פְּעֻוֽלָּה זוֹ דָּרוּשׁ לָנוּ עַמּוּד חַשְׁמַל מְרֻוֽבָּע בְּגֹוֽבַהּ 12 מֶטֶר. פּוֹעֲלֵי הָעִירִיָּה יָכִינוּ אֶת הַבּוֹר הַמַּתְאִים לְכָךְ וְנוֹדֶה לָכֶם בְּאִם תּוֹאִילוּ לְהָקִים לָנוּ אֶת הָעַמּוּד הַזֶּה.
אָנוּ אַחְרָאִים לִשְׁלֵמוּתוֹ שֶׁל הָעַמּוּד הַנָּ"ל עַד הַחֲזָרָתוֹ אֲלֵיכֶם.
בִּדְבַר פְּרָטִים טֶכְנִיִּים יִפְנֶה אֲלֵיכֶם בָּא כּוֹחוֹ שֶׁל מְהַנְדֵּס הָעִיר.
בְּתוֹדָה מֵרֹאשׁ עַל הֵיֽעָנוּתְכֶם הָאֲדִיבָה.
 בְּכָבוֹד רַב מַזְכִּיר הָעִיר
עַל הַבָּמוֹת: "הַנְּבִיאִים" (בְּהִסְתַּעֲפוּת הֵרְצְל הַנְּבִיאִים) "הֵרְצְל" (בְּהִסְתַּעֲפוּת בַּלְפוּר הֵרְצְל) "הַצֶּדֶק" (רַחֲבַת בֵּית הַמִּשְׁפָּט - שׁוּקְרִי בֶּרְוַוֽלְד) "הַמְּגִיֽנִּים" (ברח' הַמְּגִיֽנִּים לְיַד מוֹעֲדוֹן הַנֹּוֽעַר "הֶעָתִיד") "הַכַּרְמֶל" (לְיַד "אֳוֽרָנִים") "קִרְיַת חַיִּים" (אִיֽצְטַדְיוֹן קִרְיַת חַיִּים)
בְּהִשְׁתַּתְּפוּת הָאׇמָּנִים: לַהֲקַת פִּקּוּד צָפוֹן מִיכָאֵל גּוּר רוֹנַאי בַּר זַכַּאי יוֹנְג סָפְרָא לַהֲקַת גּוֹגוֹל גּוֹלְדְּבֵּרְג אׇמָּנִים חוֹבְבִים
פְּרָסִים בַּרְקוֹד הַמְּמֻוֽשָּׁךְ לְזוּג: הַשָּׁמֵן . הָרָזֶה. הַקָּשִׁישׁ. הַצָּעִיר
תִּזְמֹוֽרֶת עֲמָמִית מֻוֽבְחֶרֶת זִיֽקּוּקִין - קוּמְזִיצִים - וּמַצַּב רוּחַ...
לֹא יִהְיֶה יוֹשֵׁב בַּיִת בִּנְעָרֵינוּ וּבִזְקֵנֵינוּ - לְמָחוֹל בְּחַגֵּנוּ
תשי"ט
מַזְמִינוֹת אֶת תּוֹשָׁבֵי חֵיפָה רַבָּתִי לַעֲצֶרֶת זִכָּרוֹן לְזֵכֶר חַלְלֵי הַשּׁוֹאָה וְהַגְּבוּרָה שֶׁתֵּעָרֵךְ בְּיוֹם שֵׁנִי, כ"ו בְּנִיסָן תשי"ט (4 לְמַאי 1959) בְּשָׁעָה 19.30 - בְּאוּלַם "עַצְמוֹן"
בַּתׇּכְנִית: הַפּוֹתֵחַ: הַמְּשׁוֹרֵר ש. שָׁלוֹם הַשּׁוֹפֵט ש. קָסָאן נָשִׂיא תּוֹרָן שֶׁל בֵּית הַמִּשְׁפָּט הַמְּחוֹזִי בְּחֵיפָה וַחֲבֵר הַנְהָלַת "יָד-וְשֵׁם" דְּבָרִים: הָרַב הָרָאשִׁי י. קָנִיאֵל א. לִידוֹבְסְקִי נְצִיג הַלּוֹחֲמִים (הַפַּרְטִיזָנִים) טוּבְיָה פְרִידְמָן, יוֹ"ר הַדּוֹקוֹמֶנְטַצְיָה הַהִיסְטוֹרִית (מִנִּיֽצּוֹלֵי הַשּׁוֹאָה וְהַגְּבוּרָה)
קַדִּישׁ - אֵל מָלֵא רַחֲמִים - פִּרְקֵי תְּהִלִּים - הַחַזָּן הָרָאשִׁי, מַר זַלְמָן לִינְדֵּן מַקְהֵלָה - בְּנִיֽצּוּחוֹ שֶׁל מַר יִצְחָק הִילְמַן (מִבֵּית הַכְּנֶסֶת הַמֶּרְכָּזִי בְּחֵיפָה) קְרִיאָה - הַמְּשׁוֹרֵר ש. שָׁלוֹם
הַצִּיֽבּוּר מֻוֽזְמָן לְהִשְׁתַּתֵּף בַּעֲצֶרֶת בַּהֲמוֹנָיו וּלְכַבֵּד אֶת זִכְרָם שֶׁל קְדוֹשֵׁי הַשּׁוֹאָה וְהַגְּבוּרָה.
בְּתׇכְנִית הָעֲצֶרֶת כְּלוּלָה אַזְכָּרָה מָסׇוֽרְתִּית, שֶׁכִּיֽסּוּי רֹאשׁ נָהוּג בָּהּ.
יֵעָרְכוּ שְׁנֵי עַרְבֵי לִמּוּד לְרִקּוּדֵי עַם וְשִׁירָה בְּהַדְרָכַת שָׁלוֹם חֶרְמוֹן וַאֲמִיֽתַּי נֶאֱמָן בְּיוֹם שְׁלִישִׁי 5.5.59 בְּשָׁעָה 19.00-21.00 בְּבֵית הַפּוֹעֵל, רח' א. זַיְיֽד בְּיוֹם חֲמִישִׁי 7.5.59 בְּשָׁעָה 19.00-21.00 בְּמִגְרַשׁ כַּדּוּרְסַל הָעִירוֹנִי (מוּל בֵּית הַפּוֹעֵל ברח' א. זַיְיֽד)
הַכְּנִיסָה לְהוֹרִים וּלְיַלְדֵיהֶם
 וַעֲדַת "יוֹם הָעַצְמָאוּת" תשי"ט
אֶזְרָחִים נִכְבָּדִים!
בְּעוֹד יָמִים מִסְפַּר נָחֹוֽג אֶת חַג הָעַצְמָאוּת הָאַחַד עָשָׂר בַּמִּנְיָן.
נַעֲשֶׂה כֻּוֽלָּנוּ מֵיטַב יְכׇוֽלְתֵּנוּ כְּדֵי לָתֵת בִּטּוּי לַהַרְגָּשָׁה הַחֲגִיגִית הַמְּפַעֶמֶת בְּלֵב הַצִּיֽבּוּר בְּיוֹם חַג זֶה.
כׇּל אֶחָד מֵאִתָּנוּ יְקַשֵּׁט בֵּיתוֹ וְיָנִיף דִּגְלֵי הַלְּאֹוֽם עַל הַמִּרְפָּסוֹת.
נְקַבֵּל אֶת הָאוֹרְחִים וְהַתַּיָּיֽרִים הָרַבִּים שֶׁיָּבוֹאוּ לָחֹוֽג עִמָּנוּ אֶת הַחַג, בִּלְבָבִיּוּת וּבְסֵבֶר פָּנִים יָפוֹת.
הָבָה נִיֽכּוֹן וְנָחֹוֽג יוֹם הָעַצְמָאוּת בְּשִׂמְחָה, בְּחֶדְוָה, בְּגָאוֹן וּבְמִשְׁמַעַת.
תשי"ט
אַבָּא חוּשִׁי
בְּמִסְגֶּרֶת תׇּכְנִית הַחֲגִיגוֹת לְיוֹם הָעַצְמָאוּת תש"י עוֹרֶכֶת עִירִיַּת חֵיפָה עֲצֶרֶת-חַג לִכְבוֹד מְגִיֽנֵּי חֵיפָה וּמְשַׁחְרְרֶיהָ וְחַיָּיֽלִים מְשֻׁוֽחְרָרִים, לְצִיּוּן יוֹם כִּבּוּשׁ חֵיפָה, שֶׁחָל הַשָּׁנָה בה' אִיֽיָּר - 22 בְּאַפְּרִיל.
הָעֲצֶרֶת תֵּעָרֵךְ בְּאוּלַם הַתֵּיֽאַטְרוֹן "אַרְמוֹן" בְּלֵיל שַׁבָּת, ד' אִיֽיָּר תש"י - 21 בְּאַפְּרִיל 1950 . בְּשָׁעָה 20.00
א) דְּבַר הַיּוֹם; ב) בְּרָכוֹת; ג) הוֹפָעָה אׇמָּנוּתִית שֶׁל חַבְרֵי "הַמַּטְאֲטֵא" בַּתׇּכְנִית: "חַיּוֹת הַנֶּגֶב בָּאוֹת הָעִירָה"
כַּרְטִיסֵי-הַזְמָנָה יְחֻוֽלְּקוּ בַּיָּמִים ב' - ה' (כ"ג - כ"ו נִיסָן תש"י - 10-13.4.50) לְחַבְרֵי "הַהֲגַנָּה" - בְּמַזְכִּירוּת אִרְגּוּן חַבְרֵי הַהֲגַנָּה בְּחֵיפָה רַבָּתִי, תַּחֲנַת מְכַבֵּי אֵשׁ, רְחוֹב פֶּבְזְנֶר 29, בִּשְׁעוֹת 20.00 - 18.00. לְחַיָּיֽלִים מְשֻׁוֽחְרָרִים - בְּמִשְׂרַד אִגּוּד הַחַיָּיֽלִים הַמְּשֻׁוֽחְרָרִים בְּיִשְׂרָאֵל, סְנִיף חֵיפָה, רְחוֹב מוּכְלִיס 8, בִּשְׁעוֹת 18.00 - 16.00. חַבְרֵי "הַהֲגַנָּה" וְחַיָּיֽלִים מְשֻׁוֽחְרָרִים מֻוֽזְמָנִים לְהִשְׁתַּתֵּף בַּהֲמוֹנֵיהֶם בַּעֲצֶרֶת הַחַג.
אָסוּר בְּהֶחְלֵט לְעַשֵּׁן בָּאוּלָם לְרֶגֶל הַשַּׁבָּת
נִיסָן תש"י - אַפְּרִיל 1950
חֵיפָה
יוֹם הָעַצְמָאוּת, יוֹם הַדֶּגֶל קָרֵב וְהוֹלֵךְ!
יוֹם הָעַצְמָאוּת תש"י הוּא גַּם יוֹם שִׁחְרוּר חֵיפָה
בְּיוֹם זֶה חַיָּיֽב כׇּל בַּיִת בְּיִשְׂרָאֵל לְהָנִיף אֶת הַדֶּגֶל הַלְּאֻוֽמִּי.
יִתְנוֹסֵס בְּרָמָה דִּגְלֵנוּ הַלְּאֻוֽמִּי עַל כׇּל בַּיִת וּמוֹסָד, יִתְבָּרְכוּ בּוֹ מְשַׁחְרְרֵי הָעִיר וּמְגִיֽנֶּיהָ יְשַׁמְּשׁוּ הַדְּגָלִים בְּרוּם גַּלְעֵד לַגִּבּוֹרִים הַנֶּעֱדָרִים.
תּוֹשַׁב חֵיפָה! הָכֵן לְךָ דֶּגֶל בְּעוֹד מוֹעֵד! הִיֽכּוֹן לִקְרַאת יוֹם הָעַצְמָאוּת!
שַׁבְּתַי לֵוִי
הוֹרִים נִכְבָּדִים!
בְּמוֹצָאֵי-שַׁבָּת, 26.12.59, א' חֲנֻוֽכָּה, תִּיֽפָּתַח בְּחֵיפָה תַּעֲרוּכַת "יַם-סוּף" - תַּעֲרוּכַת דְּגֵי אֵילַת, הַכּוֹלֶלֶת דָּגִים בְּנֵי 55 מִשְׁפָּחוֹת - בִּשְׁלַל צְבָעִים וְצוּרוֹת מַפְלִיאוֹת.
הַתַּעֲרוּכָה נֶעֱרֶכֶת בְּאוּלַמֵּי "חֵן", בְּרַח' שַׁבְּתַאי לֵוִי, לְיַד כִּיֽכַּר מָסָרִיק (תַּחֲנַת "כַּרְמְלִית" בִּרְחוֹב הַנְּבִיאִים) בְּמָקוֹם מֶרְכָּזִי, וְהַגִּישָׁה אֵלֶיהָ קַלָּה וְנוֹחָה מִכׇּל קְצָווֹת הָעִיר.
אִרְגּוּן הַתַּעֲרוּכָה נִמְסַר לְיָדֶיהָ הַמְּאֻוֽמָּנוֹת שֶׁל חֶבְרַת תַּעֲרוּכוֹת יִשְׂרָאֵל, בע"מ, חֵיפָה (תַּעֲרוּכוֹת הַפְּרָחִים, ת"י 56, תַּחְבִּיב), בְּשִׁיֽתּוּף עִם הַמַּחְלָקָה לְחִיֽנּוּךְ שֶׁל עִירִיַּת חֵיפָה.
הַתַּעֲרוּכָה תְּהֵא פְּתוּחָה כׇּל יוֹם בִּשְׁעוֹת 1-10 לפנה"צ, 9.30-4 בָּעֶרֶב. בְּעֶרֶב-שַׁבָּת הַתַּעֲרוּכָה סְגוּרָה. לְבִיֽקּוּר בְּשַׁבָּת יֵשׁ לְהָכִין כַּרְטִיסִים מֵרֹאשׁ.
בַּשָּׁבוּעַ שֶׁל חֲנֻוֽכָּה וּמִסְפַּר יָמִים לְאַחַר-מִכֵּן יֵשׁ בְּאֶפְשָׁרוּתְכֶם לֵיֽהָנוֹת וְלִגְרֹוֽם הֲנָאָה לְיַלְדֵיכֶם עַל-יְדֵי בִּיֽקּוּר בְּתַעֲרוּכָה יָפָה, חִיֽנּוּכִית וּמְאַלֶּפֶת זוֹ. הִיא מְחַכָּה לָכֶם.
מְחִיר הַכַּרְטִיס הוּא 0.75 ל"י לִמְבֻוֽגָּר וְ-0.50 ל"י לְיֶלֶד. לִקְבוּצוֹת תַּלְמִידִים מְאֻוֽרְגָּנוֹת בְּכִיֽתּוֹת - הַנָּחָה (0.35 ל"י)
 הַמַּחְלָקָה לְחִיֽנּוּךְ
אֶזְרְחֵי חֵיפָה הַנִּכְבָּדִים!
עִירֵנוּ הִיא עִיר עוֹבֶדֶת הַזְּקוּקָה לְשֶׁקֶט בִּשְׁעוֹת הָעֲבוֹדָה, לִמְנוּחָה וְנֹוֽפֶשׁ אַחֲרֵי הָעֲבוֹדָה. הַשִּׁמּוּשׁ בְּצוֹפָר מְעַרְעֵר אֶת הָעֲצַבִּים, מַפְרִיעַ אֶת הַמְּנוּחָה וְחֶלְקוֹ רַב בִּתְאוּנוֹת הַדְּרָכִים.
כׇּל נֶהָגֵי כְּלֵי הָרֶכֶב לְחוּגֵיהֶם נִתְבָּעִים בָּזֶה לַחְדֹּוֽל לְהִשְׁתַּמֵּשׁ בְּצוֹפָר בִּגְבוּלוֹת עִירִיַּת חֵיפָה.
הִנְנִי פּוֹנֶה גַּם לִקְהַל הוֹלְכֵי הָרֶגֶל, וּמְבַקְּשָׁם לְהִשְׁתַּמֵּשׁ אַךְ וְרַק בַּמִּדְרָכוֹת, לֹא לְהַלֵּךְ בַּכְּבִישִׁים, וְלַחֲצוֹת אֶת הָרְחוֹבוֹת רַק בַּמְּקוֹמוֹת הַמְּיֹוֽעָדִים לְכָךְ. בִּמְקוֹמוֹת בָּהֶם אֵין מַעֲבַר חֲצִיֽיָּה, יֵשׁ לַעֲבֹוֽר בַּדֶּרֶךְ הַקְּצָרָה בְּיוֹתֵר, בִּתְשׂוּמֶת-לֵב לַתְּנוּעָה וּבְהִתְחַשֵּׁב בָּעֻוֽבְדָּה שֶׁלֹּא תִּהְיֶינָה צְפִירוֹת אַזְהָרָה.
הִנְנִי מְקַוֶּה שֶׁהַתּוֹשָׁבִים יָשִׂימוּ אֶת לִבָּם לְהוֹרָאוֹת אֵלֶּה הַמְּכֻוֽוָּנוֹת לִשְׁמִירָה עַל שְׁלוֹמָם, וִישַׁתְּפוּ פְּעֻוֽלָּה כֵּנָה עִם הָעִירִיָּה, מִשְׁטֶרֶת הַתְּנוּעָה וַאֲגֻוֽדַּת "זְהִירוּת" אֲשֶׁר מַטְּרָתָן הַיְּחִידָה הִיא נוֹחִיּוּת הַתּוֹשָׁבִים וּבִטְחוֹנָם, וְלֹא יַמְרִיצוּ אֶת הַשִּׁלְטוֹנוֹת לְהִשְׁתַּמֵּשׁ בְּחֻוֽקִּים, הַגּוֹרְרִים מִשְׁפָּטִים וׇעֳוֽנָשִׁים.
לְפִיכָךְ הֲרֵינִי מַכְרִיז כִּי הָחֵל מִיּוֹם כ"ג אֲדָר א' (1.3.51) מַתְחִילָה שְׁמִירָה עַל "שֶׁקֶט", שֶׁקֶט מַתְמִיד מִצְּפִירוֹת מְכוֹנִיּוֹת בִּתְחוּמֵי הָעִיר חֵיפָה
חֵיפָה
כ"ג אֲדָר א' תשי"א 1.3.51
אַבָּא חוּשִׁי
אֶל תּוֹשָׁבֵי חֵיפָה רַבָּתִי!
עִירֵנוּ הַמִּתְפַּתַּחַת וּגְדֵלָה חַיֶּיֽבֶת לִשְׁקֹוֽד עַל שִׁפּוּר מַצַּב הַנִּקָּיוֹן בִּרְחוֹבוֹתֶיהָ. הָעִירִיָּה מִצִּדָּהּ תַּעֲשֶׂה כׇּל שֶׁבִּיכׇלְתָּהּ לְמַעַן נִתְקַדֵּם בְּשֶׁטַח חִיּוּנִי זֶה וְנַגִּיעַ בִּמְהֵרָה לְרָמָתָהּ שֶׁל עִיר מִתְקַדֶּמֶת. אוּלָם הַמַּטָּרָה לֹא תֻּוֽשַּׂג בְּאִם הַתּוֹשָׁבִים בְּכׇל רַחֲבֵי הָעִיר לֹא יְשַׁתְּפוּ פְּעֻוֽלָּה אִתָּנוּ וְלֹא יַקְפִּידוּ יוֹם יוֹם וְשָׁעָה שָׁעָה עַל נִקְיוֹנָהּ שֶׁל הָעִיר.
מֵחוֹבַת כׇּל הַתּוֹשָׁבִים לְהָרִיק אֶת הָאַשְׁפָּה רַק בַּמְּקוֹמוֹת הַמְּיֹוֽעָדִים לְכָךְ, וּלְהִמָּנַע לְטוֹבָתָם הֵם, מִפִּיֽזּוּר קְלִיֽפּוֹת שֶׁל פֵּיֽרוֹת, יְרָקוֹת וְאַשְׁפָּה עַל הַמִּדְרָכוֹת וְהָרְחוֹבוֹת, דָּבָר הַמְּסַכֵּן אֶת בְּרִיאוּת הַתּוֹשָׁבִים וְגוֹרֵם לִתְאוּנוֹת רְצִינִיּוֹת בְּיוֹתֵר. מְנַהֲלֵי בָּתֵּי הַסֵּפֶר וּמוֹרֵיהֶם מִתְבַּקְּשִׁים לְהַדְרִיךְ אֶת הַתַּלְמִידִים לִשְׁמִירַת הַנִּקָּיוֹן וְלִמְנִיעַת זִיֽהוּם הָרְחוֹבוֹת. אִם כׇּל אֶחָד מֵאִתָּנוּ יְמַלֵּא אֶת חוֹבָתוֹ כְּתוֹשַׁב הָעִיר וְיַקְפִּיד עַל הַנִּקָּיוֹן בִּסְבִיבַת מְקוֹם מְגוּרָיו וּמְקוֹם הִתְעַסְּקוּתוֹ, נַגִּיעַ בִּמְהֵרָה לְרָמַת נִקָּיוֹן שֶׁבְּרָכָה בָּהּ לְעִיר וְלַדָּרִים בָּהּ.
אֲנִי תִּקְוָה כִּי שִׁיֽתּוּף פְּעֻוֽלָּה בְּשֶׁטַח זֶה הַחִיּוּנִי לִבְרִיאוּת הָעִיר וּלְשִׁיֽפּוּרָהּ - לֹא יְאַחֵר לָבוֹא וְיִתֵּן אֶת אוֹתוֹתָיו בִּמְהֵרָה.
חֵיפָה
כ"ב בִּשְׁבָט תשי"א 29 בְּיָנוּאָר 1951
אַבָּא חוּשִׁי
אֶל תּוֹשָׁבֵי חֵיפָה הַנִּכְבָּדִים!
הִנְנִי מוֹצֵא לְנָכוֹן לְהָבִיא לִידִיעַת הַצִּבּוּר הָרָחָב כִּי מוֹעֶצֶת הָעִירִיָּה בָּחֲרָה בְּוַעֲדָה מְיֻוֽחֶדֶת לְיַחֲסֵי צִבּוּר.
עִיֽקַּר תַּפְקִידָהּ שֶׁל וַעֲדָה זוֹ יִהְיֶה לִיצֹוֽר אֲוִירָה שֶׁל אֵמוּן מָלֵא וְשִׁיֽתּוּף פְּעֻוֽלָּה הֲדָדִי בֵּין הַתּוֹשָׁבִים לְבֵין מַנְגְּנוֹן הָעִירִיָּה תּוֹךְ דְּאָגָה מַתְמֶדֶת לְסִיֽפּוּק כׇּל תְּלוּנָה צוֹדֶקֶת שֶׁתֻּוֽגַּשׁ אֵלֶיהָ נֶגֶד מִישֶׁהוּ מֵעוֹבְדֵי הָעִירִיָּה עַל הַשְׁהָיַיֽת עִנְיָנִים אוֹ אִי-הֵיֽעָנוּת בְּצוּרָה נָאָה לְכׇל בַּקָּשָׁה מֻוֽצְדֶּקֶת אוֹ פְּנִיָּה מִצַּד מִישֶׁהוּ מֵהַקָּהָל.
הַוַּעֲדָה לְיַחֲסֵי צִבּוּר תִּשְׁקֹוֽד עַל כָּךְ שֶׁהַתְּלוּנוֹת שֶׁתֻּוֽגַּשְׁנָה אֵלֶיהָ תְּקַבֵּלְנָה טִפּוּל מִיָּדִי, וְתַמְצִיא לְרֹאשׁ הָעִירִיָּה בְּכׇל מִקְרֶה וּמִקְרֶה אֶת מַסְקְנוֹתֶיהָ וְהַמְלָצוֹתֶיהָ לְשִׁיֽפּוּר הַמַּצָּב לְבַל יִיֽשָּׁנוּ מִקְרִים שֶׁל הַזְנָחָה אוֹ מַעֲשִׂים בִּלְתִּי רְצוּיִים.
כְּדֵי לְאַפְשֵׁר לַקָּהָל לָבוֹא אִתָּהּ בְּמַגָּע יָשִׁיר קָבְעָה הַוַּעֲדָה לְיַחֲסֵי צִבּוּר תֵּבוֹת דֹּאַר מְיֻוֽחָדוֹת מְסֻוֽמָּנוֹת בִּכְתֹוֽבֶת "עִירִיַּת חֵיפָה - הַוַּעֲדָה לְיַחֲסֵי צִבּוּר", בַּמְּקוֹמוֹת הַבָּאִים: 1. בִּנְיַן בֵּית הָעִירִיָּה. 2. מִשְׂרַד וַעַד בַּת גַּלִּים. 3. מִשְׂרַד הַוַּעַד בִּנְוֵה שַׁאֲנָן. 4. מִשְׂרַד וַעַד קִרְיַת חַיִּים. 5. מִשְׂרַד וַעַד קִרְיַת שְׁמוּאֵל. 6. מִשְׂרַד וַעַד תּוֹשָׁבֵי הַכַּרְמֶל. 7. מִשְׂרַד הַוַּעַד בְּתֵל עָמָל.
אֶת הַתְּלוּנוֹת הַמֻּוֽפְנוֹת לַוַּעֲדָה לְיַחֲסֵי צִבּוּר יֵשׁ לָשִׂים בְּתֵיֽבוֹת הַדֹּאַר הַנָּ"ל, אוֹ דֶּרֶךְ הַדֹּאַר הָרָגִיל לְפִי הַכְּתֹוֽבֶת: "הַוַּעֲדָה לְיַחֲסֵי צִבּוּר, עִירִיַּת חֵיפָה". יוֹשֵׁב רֹאשׁ הַוַּעֲדָה מוּכָן גַּם לְקַבֵּל לְרֵאָיוֹן כׇּל אָדָם שֶׁיִּפְנֶה אֵלָיו. לְשֵׁם קְבִיעַת רֵאָיוֹן יֵשׁ לִפְנוֹת לְמַזְכִּיר הַוַּעֲדָה מַר ש. בֶּן-צְבִי בְּבֵית הָעִירִיָּה, חֶדֶר מס' 206 (טֵלֵפוֹן 66131).
הַוַּעֲדָה לֹא תְּטַפֵּל בְּכׇל תְּלוּנָה שֶׁתֻּוֽגַּשׁ אֵלֶיהָ בְּעִיֽלּוּם שֵׁם לְלֹא כְּתֹוֽבֶת מְדֻוֽיֶּקֶת שֶׁל הַמִּתְלוֹנֵן.
כׇּל תְּלוּנָה שֶׁתֻּוֽמְצָא לַוַּעֲדָה תִּיֽשָּׁמֵר בְּסוֹדִיּוּת גְּמוּרָה.
אֲנִי אֱמוּנָה כִּי הַצִּבּוּר הָרָחָב יְקַדֵּם בִּבְרָכָה אֶת בְּחִירַת הַוַּעֲדָה לְיַחֲסֵי צִבּוּר וִישַׁתֵּף פְּעֻוֽלָּה אִתָּהּ לְטוֹבָתוֹ.
כ"ו אֲדָר ב' תשי"א 3 לְאַפְּרִיל 1951
אַבָּא חוּשִׁי
אֶזְרָחִים נִכְבָּדִים,
כְּדֵי לְהָקֵל עַל אֶזְרְחֵי הָעִיר לְסַדֵּר אֶת עִנְיְנֵיהֶם בְּמִשְׂרְדֵי הָעִירִיָּה בְּלִי לְבַטֵּל שְׁעוֹת עֲבוֹדָה, הֶחֱלִיטָה הַנְהָלַת הָעִירִיָּה בְּהֶסְכֵּם עִם וַעַד הַפְּקִידִים לְהַחֲזִיק אֶת מִשְׂרְדֵי הָעִירִיָּה פְּתוּחִים לַקָּהָל שָׁלֹשׁ פְּעָמִים בַּשָּׁבוּעַ אַחֲרֵי-הַצׇּהֳרַיִם בְּיָמִים א', ג', ה' בִּשְׁעוֹת 16.30 - 18.30 פְּרָט לִימֵי חַגִּים רִשְׁמִיִּים, הָחֵל מִיּוֹם שְׁלִישִׁי, ד' נִיסָן תשי"א (10.4.51).
בִּשְׁעוֹת אַחֲרֵי-הַצׇּהֳרַיִם לֹא יִתְקַבְּלוּ אֲנָשִׁים הַזְּקוּקִים לְמִשְׂרְדֵי הָעִירִיָּה לְרֶגֶל עֲבוֹדָתָם הַמִּקְצוֹעִית כְּגוֹן: אַדְרִיכָלִים, מְהַנְדְּסִים, עוֹרְכֵי-דִּין, שְׁרַבְרַבִים וְכוּ'. אֵלֶּה מֵהַקָּהָל אֲשֶׁר יֵשׁ בִּיכׇוֽלְתָּם לְסַדֵּר אֶת עִנְיְנֵיהֶם בִּשְׁעוֹת הַקַּבָּלָה לִפְנֵי-הַצׇּהֳרַיִם מִתְבַּקְּשִׁים לַעֲשׂוֹת זֹאת כְּדֵי לָתֵת אֶפְשָׁרוּת לְהַקְדִּישׁ אֶת שְׁעוֹת הַקַּבָּלָה אַחֲרֵי הַצׇּהֳרַיִם רַק לְאֵלֶּה אֲשֶׁר לְרֶגֶל עֲבוֹדָתָם אֵינָם יְכוֹלִים לְבַקֵּר בִּשְׁעוֹת הַבֹּוֽקֶר.
ד' נִיסָן תשי"א 10.4.51
אַבָּא חוּשִׁי
אֶל כׇּל אֶזְרְחֵי חֵיפָה!
מִפְעַל הַשֶּׁקֶט בָּעִיר הִצְלִיחַ. עַתָּה כׇּל אֶזְרָח בָּעִיר מִתְבָּרֵךְ בּוֹ.
הֲנֶהָגִים רֻוֽבָּם כְּכֻוֽלָּם, נֶהָגֵי "שַׁחַר", נֶהָגֵי הַמּוֹנִיּוֹת וְנֶהָגֵי מְכוֹנִיּוֹת הַמַּשָּׂא מְקַיְּיֽמִים מִתּוֹךְ רָצוֹן וְהַכָּרָה אֶת הַצָּוֽו.
רוֹפְאִים, אֲחָיוֹת, מוֹרִים גַּנָּנוֹת וּבְעִיֽקָּר רִבְבוֹת אִמָּהוֹת יוֹדְעִים וּמַעֲרִיכִים אֶת הַהַשְׁפָּעָה הַחִיּוּבִית הַטּוֹבָה וְהַמַּרְגִּיעָה שֶׁהַפְסָקַת הַצְּפִירוֹת הִשְׁפִּיעָה עַל עֲצַבֵּי רִבְבוֹת יְלָדֵינוּ הַיְּקָרִים.
אוּלָם הַמִּפְעָל הַזֶּה הֵבִיא לְעוֹד תּוֹצָאָה אַחַת חֲשׁוּבָה לְעֵין עָרוֹךְ: הַקְטָנַת מִסְפַּר הַתְּאוּנוֹת בִּדְרָכִים. בְּמֶשֶׁךְ הַחׇוֽדְשַׁיִיֽם מַרְס - אַפְּרִיל יָרַד מִסְפַּר הַתְּאוּנוֹת בְּעִירֵנוּ בְּ - 50%! וּבִימֵי חֲגִיגוֹת הָעַצְמָאוּת - לֹא אֵיֽרְעָה בְּעִירֵנוּ אַף תְּאוּנָה אַחַת! בָּהּ בְּשָׁעָה שֶׁבְּתֵל-אָבִיב אֵיֽרְעוּ לְמַעְלָה מִ-60 תְּאוּנוֹת בְּאוֹתָם הַיָּמִים! אַתֶּם אֶזְרְחֵי חֵיפָה הַיְּקָרִים, יְכוֹלִים ע"כ בְּצֶדֶק, לְהִתְגָּאוֹת בְּעִירְכֶם הַמְּמֻוֽשְׁמַעַת!
אוּלָם אַלְיָה וְקוֹץ בָּהּ! יֶשְׁנוֹ עֲדַיִיֽן מִסְפָּר קָטָן שֶׁל נֶהָגִים, וּמְחַלְּקֵי קֶרַח, עֲבַרְיָיֽנִים לְהַכְעִיס, הַמְּפִירִים אֶת הַצָּוֽו, - וּמַמְשִׁיכִים לְהִשְׁתַּמֵּשׁ בְּצוֹפָרִים! הֲנִיֽתֵּן לְקֹוֽמֶץ קָטָן לְזַלְזֵל בָּנוּ, לְהַפְרִיעַ אֶת הַשֶּׁקֶט, לְהַרְבּוֹת בִּתְאוּנוֹת וְלִמְרֹוֽט אֶת עֲצַבֵּי יְלָדֵינוּ?! בַּקָּשָׁתִי שְׁטוּחָה לִפְנֵיכֶם! הוֹדִיעוּ לָנוּ בִּכְתַב עַל כׇּל נֶהָג שֶׁיִּשְׁתַּמֵּשׁ בַּצּוֹפָר! (מִסְפַּר הַמְּכוֹנִית, הַמָּקוֹם וְהַשָּׁעָה שֶׁבּוֹ הִשְׁתַּמֵּשׁ בְּצוֹפָר וּכְתֹוֽבֶת שְׁנֵי עֵדִים). הָעִירוּ בַּמָּקוֹם לְכׇל נֶהָג עַל מַעֲשֵׂהוּ, הַנָּלוֹז! הָגִיבוּ בְּנִימוּס אֲבָל גַּם בְּתַקִּיפוּת!
י' אִיֽיָּר תשי"א (16.5.51)
בֵּית הָעִירִיָּה
אַבָּא חוּשִׁי
לְכׇל אֶזְרְחֵי הָעִיר,
עִם הִכָּנְסִי לְתַפְקִידִי כְּרֹאשׁ הָעִירִיָּה הִנְנִי מוֹצֵא לְחוֹבָה נְעִימָה לִפְנוֹת לְכׇל אֶזְרְחֵי עִירֵנוּ עַל כׇּל שְׂדֵרוֹתֵיהֶם וְעֵדוֹתֵיהֶם בְּהַבָּעַת תּוֹדָה עַל הָאֵמוּן שֶׁנָּתְנוּ בִּי וּבִסְגָנִי מַר יוֹסֵף נוּסְבָּאוּם בַּהֲטִילָם עָלֵינוּ אֶת הָאַחְרָיוּת הַגְּדוֹלָה וּבְהַעֲנִיקָם לָנוּ אֶת הַכָּבוֹד הָרַב לְשָׁרֵת אֶת חֵיפָה רַבָּתִי בֶּאֱמוּנָה.
חֲדוּר אֱמוּנָה עַזָּה הִנְנִי כִּי מַלֵּא נְמַלֵּא אֶת הַתִּקְווֹת שֶׁהִנְּכֶם תּוֹלִים בָּנוּ לְהִתְפַּתְּחוּת חֵיפָה וְשִׂגְשׂוּגָהּ בְּקֶצֶב מְזֹוֽרָז.
בְּהֶתְאֵם לְתוֹצְאַת הַבְּחִירוֹת וְלִרְצוֹנָם שֶׁל רֹוֽב הַבּוֹחֲרִים תַּעֲמֹוֽד בְּרֹאשׁ הָעִירִיָּה הַנְהָלָה פּוֹעֲלִית מִתְקַדֶּמֶת. לִבִּי סָמוּךְ וּבָטוּחַ כִּי הַנְהָלָה זוֹ תְּהֵא מֻוֽדְרֶכֶת ע"י רָצוֹן וּשְׁאִיפָה כֵּנִים לְשָׁרֵת אֶת הָעִיר כֻּוֽלָּהּ לְלֹא הֶבְדֵּל מִפְלָגָה, מַעֲמָד אוֹ עֵדָה.
מִתּוֹךְ רָצוֹן לְהַעֲמִיד אֶת תּוֹשָׁבֵי הָעִיר עַל הַמִּתְרַחֵשׁ בָּעִירִיָּה, אֶשְׁקֹוֽד עַל כָּךְ שֶׁאֶזְרְחֵי הָעִיר יְקַבְּלוּ בְּאֹוֽפֶן סָדִיר יְדִיעוֹת עַל עִנְיְנֵי הָעִירִיָּה וִישֻׁוֽתְּפוּ, בְּמִיֽדָּה הָאֶפְשָׁרִית, גַּם בְּעֵצָה בְּעִנְיַן הַנְהָלַת הָעִירִיָּה.
לְכׇל מְבָרְכַי הָרַבִּים וּלְתוֹשָׁבֵי הָעִיר בִּכְלָל הִנְנִי שׁוֹלֵחַ אֶת בִּרְכָתִי הַנִּלְבֶּבֶת לְהַתְחָלַת תְּקוּפָה חֲדָשָׁה בְּתוֹלְדוֹת חֵיפָה, תְּקוּפָה שֶׁל הִתְפַּתְּחוּת וּבְנִיָּיֽה מַתְמֶדֶת, הַרְחָבַת גְּבוּלוֹת הָעִיר, קְלִיטַת הָעֲלִיָּה וְהַעֲלֹת רָמַת כׇּל הַשֵּׁרוּתִים הָעִירוֹנִיִּים כָּרָאוּי לְעִיר מִתְקַדֶּמֶת וּפוֹרַחַת.
חֵיפָה
י' בִּשְׁבָט תשי"א 17 בְּיָנוּאָר 1951
אַבָּא חוּשִׁי
אֶל אֶזְרְחֵי חֵיפָה!
מִתּוֹךְ רָצוֹן לְהָקֵל בְּמִיֽדַּת מָה אֶת נֵטֶל הַמִּסִּים עַל אֶזְרְחֵי חֵיפָה הַנִּכְבָּדִים, הֶחֱלִיטָה מוֹעֶצֶת הָעִירִיָּה, בִּישִׁיבָתָהּ מִיּוֹם כ"ב בִּשְׁבָט תשט"ו (14.2.55), לְהַפְחִית 10% מֵהַשִּׁיֽעוּר הַשְּׁנָתִי שֶׁל אַרְנוֹנַת הָרְכוּשׁ עַל בִּנְיָנִים וְקַרְקָעוֹת וְהָאַרְנוֹנָה הַכְּלָלִית לִשְׁנַת 1955-56, לְמִי שֶׁיְּשַׁלֵּם אוֹתָן בִּמְלוֹאָן לֹא יְאֻוֽחַר מִ-31 בְּמַאי 1955.
הִשְׁתַּמְּשׁוּ, אֵיֽפוֹא, אֶזְרָחִים נִכְבָּדִים, בְּהִזְדַּמְּנוּת זוֹ הַנִּיֽתֶּנֶת לָכֶם, וְהִזְדָּרְזוּ בְּתַשְׁלוּם הָאַרְנוֹנוֹת.
אַל תְּחַכּוּ לְקַבָּלַת חֶשְׁבּוֹן אִישִׁי, אֲשֶׁר בְּמִקְרִים מְסֻוֽיָּמִים יָכוֹל לְהַגִּיעַ אֲלֵיכֶם גַּם אַחֲרֵי הַתַּאֲרִיךְ הָאַחֲרוֹן לְמַתַּן הַנָּחָה, 31 בְּמַאי 1955, וּפְנוּ מִיָּד לְמִשְׂרְדֵי הָעִירִיָּה לְתַשְׁלוּם הָאַרְנוֹנוֹת, עַל מְנַת לִזְכּוֹת בַּהַפְחָתָה שֶׁל 10% הַנָּ"ל.
חֵיפָה
12.4.55
אַבָּא חוּשִׁי
מוֹדִיעִים בָּזֶה לְבַעֲלֵי אוֹפַנַּיִם כִּי בְּיוֹם 31.12.1953 יָפוּג תׇּקְפָם שֶׁל רִשְׁיוֹנוֹת הָאוֹפַנַּיִם
כׇּל מַחֲזִיק אוֹפַנַּיִם חַיָּיֽב לְקַבֵּל רִשָּׁיוֹן חָדָשׁ לִשְׁנַת 1954 תּוֹךְ חֹדֶשׁ יָנוּאָר 1954. רִשְׁיוֹנוֹת אֵלֶּה יִנָּתְנוּ בַּמַּחְלָקָה לְרִשְׁיוֹנוֹת וּלְמִסֵּי-עֲקִיפִין חֶדֶר מס' 103, בְּהֵיכַל הָעִירִיָּה, בֵּין הַשָּׁעוֹת 8-12 לפנה"צ וְכֵן בְּמִשְׂרְדֵי הָעִירִיָּה בְּקִרְיַת-חַיִּים בֵּין הַשָּׁעוֹת 10-12 לפנה"צ.
נִיֽתְּנוּ הוֹרָאוֹת לַמִּשְׁטָרָה הָעִירוֹנִית וּלְמִשְׁטֶרֶת הַתְּנוּעָה לִנְקֹוֽט בִּצְעָדִים נֶגֶד הָעֲבַרְיָנִים.
אַבָּא חוּשִׁי
הִנְנוּ מוֹדִיעִים בָּזֶה כִּי לוּחַ הַשּׁוּמָה שֶׁפֻּוֽרְסַם בְּיוֹם כ"ה בֶּאֱלוּל תשי"ב (15.9.1952), הִנּוֹ בַּעַל תֹּוֽקֶף לְגַבֵּי שְׁנַת הַכְּסָפִים 1954/55, עִם כׇּל הַתִּיֽקּוּנִים שֶׁחָלוּ בּוֹ בִּשְׁנַת הַכְּסָפִים 1953/54.
הַבְּעָלִים, הַמַּחֲזִיקִים וְהָעִירִיָּה זַכָּאִים, תּוֹךְ הֶחֳדָשִׁים אוֹקְטוֹבֶּר וְנוֹבֶמְבֶּר 1953, בְּהֶתְאֵם לִסְעִיף 113 לִפְקֻוֽדַּת הָעִירִיּוֹת, לִדְרֹוֽשׁ מִוַּעֲדַת הַשּׁוּמָה בִּקֹּוֽרֶת עַל לוּחַ הַשּׁוּמָה וְהַוְּעָדוֹת תְּבַקֵּרְנָה אֶת הַלּוּחַ. הַתִּיֽקּוּנִים בְּלוּחַ הַשּׁוּמָה כְּתוֹצָאָה מִבִּקֹּוֽרֶת זוֹ יְקַבְּלוּ תֹּוֽקֶף בְּאֶחָד בְּאַפְּרִיל 1954, בְּהֶתְאֵם לִסְעִיף 113 (ג) לִפְקֻוֽדַּת הָעִירִיּוֹת. אֶת לוּחַ הַשּׁוּמָה אֶפְשָׁר לְבַקֵּר בַּמַּחְלָקָה לְהַעֲרָכָה, חֶדֶר 108, בְּבֵית הָעִירִיָּה בִּשְׁעוֹת הָעֲבוֹדָה הָרְגִילוֹת.
כְּדֵי לְהָקֵל אֶת פְּעֻוֽלַּת הַבִּקֹּוֽרֶת, רָצוּי שֶׁכׇּל פּוֹנֶה לְמִשְׂרְדֵי הָעִירִיָּה יָבִיא עִמּוֹ אֶת מִסְפְּרֵי הַגּוּשׁ וְהַחֶלְקָה שֶׁל הַנֶּכֶס אֲשֶׁר לְגַבָּיו הוּא מִתְכַּוֵּוֽן לְעַיֵּיֽן בְּלוּחַ הַשּׁוּמָה וּלְבַקֵּשׁ אֶת תִּיֽקּוּנוֹ.
בְּמִקְרֶה וְהַבַּעַל, הַמַּחֲזִיק, אוֹ הָעִירִיָּה יִמְצְאוּ לְנָחוּץ לְבַקֵּשׁ אֶת בִּקֹּוֽרֶת וְתִקּוּן לוּחַ הַשּׁוּמָה לִשְׁנַת 1954/55, עַל יְסוֹד הַנִּיֽמּוּקִים הַמְּפֹוֽרָטִים בִּסְעִיפִים 108 וְ-109 לִפְקֻוֽדַּת הָעִירִיּוֹת, יִהְיֶה עֲלֵיהֶם לְהַגִּישׁ הָחֵל מִ-1 בְּאוֹקְטוֹבֶּר אַךְ לֹא יְאֻוֽחַר מִיּוֹם 30 בְּנוֹבֶמְבֶּר 1953, בַּקָּשָׁה מְנֻוֽמֶּקֶת עַל טֹוֽפֶס מְיֻוֽחָד שֶׁאֶפְשָׁר לְקַבְּלוֹ בְּמִשְׂרְדֵי הַמַּחְלָקָה לְהַעֲרָכָה, חֶדֶר מִסְפַּר 108 בַּבַּיִת הָעִירִיָּה.
29 בְּסֶפְּטֶמְבֶּר 1953
נִסִּים רוּסוֹ
נָתָן טֵנֶנְבּוֹיְם
אֱלִיעֶזֶר מוּלְק
תּוֹשָׁבִים!
מִסֵּי הָעִירִיָּה לִשְׁנַת 1950/51 נִקְבְּעוּ בְּאוֹתוֹ גֹּוֽבַהּ כִּבְשָׁנָה שֶׁעָבְרָה וְיֵשׁ לְשַׁלְּמָם עפ"י הַחֹוֽק בִּשְׁנֵי שִׁעוּרִים שָׁוִים שֶׁזְּמַנֵּי פִּרְעוֹנָם חָל כְּדִלְהַלָּן:- הַחֵצִי הָרִאשׁוֹן בְּיוֹם 1.4.1950 הַחֵצִי הַשֵּׁנִי בְּיוֹם 1.10.1950
כׇּל מְשַׁלְּמֵי הַמִּסִּים מִתְבַּקְּשִׁים לְהַכְנִיס מִיָּד לְקֻוֽפַּת הָעִירִיָּה אֶת הַשִּׁעוּר הָרִאשׁוֹן מִבְּלִי לְחַכּוֹת לְבִקּוּר הַגּוֹבֶה כְּדֵי לְאַפְשֵׁר לָעִירִיָּה לְמַלֵּא אֶת שֵׁרוּתֶיהָ לְכׇל הַתּוֹשָׁבִים.
כׇּל אִחוּר בְּתַשְׁלוּם הַמַּס יְאַלְּצֵנוּ לְהַטִּיל קְנָס וְלִנְקֹוֽט בְּאֶמְצָעִים חֻוֽקִּיִּים לִגְבִיָּתוֹ.
חֵיפָה
ט' סִיוָן תש"י 25.5.50
שַׁבְּתַי לֵוִי
מוֹדִיעִים בָּזֶה לְבַעֲלֵי הַשְּׁלָטִים אֲשֶׁר טֶרֶם חִדְּשׁוּ אֶת רִשְׁיוֹנוֹתֵיהֶם לִשְׁנַת 1950 כִּי נִיֽתֶּנֶת לָהֶם שְׁהוּת עַד ט"ו סִיוָן תש"י (31 בְּמַאי 1950) כְּדֵי לְחַדֵּשׁ אֶת רִשְׁיוֹנוֹתֵיהֶם לִשְׁלָטִים.
אַחֲרֵי הַתַּאֲרִיךְ הַנָּ"ל תֹּאחַז הָעִירִיָּה בְּאֶמְצָעִים חֻוֽקִּיִּים נֶגֶד כׇּל בַּעַל שֶׁלֶט אֲשֶׁר לֹא יִהְיֶה בְּיָדוֹ רִשָּׁיוֹן בַּעַל תֹּוֽקֶף.
אֶת הָרִשְׁיוֹנוֹת לִשְׁלָטִים אֶפְשָׁר לְחַדֵּשׁ בְּמִשְׂרְדֵי הָעִירִיָּה בְּכׇל יוֹם, פְּרָט לְיוֹם שַׁבָּת, בֵּין הַשָּׁעוֹת 8.30 - 12.30 לפנה"צ.
שַׁבְּתַי לֵוִי
הִנְנוּ שְׂמֵחִים לְהוֹדִיעַ לְתוֹשָׁבֵי נְוֵה-שַׁאֲנָן וְהַסְּבִיבָה עַל טֶכֶס פְּתִיחַת מִגְרַשׁ מִשְׂחָקִים אֲזוֹרִי בִּנְוֵה שַׁאֲנָן שֶׁיֵּעָרֵךְ בְּיוֹם הַשְּׁלִישִׁי כ"ב תַּמּוּז תשט"ו 12.7.55, בְּשָׁעָה 18.30 - בְּמִשְׁטַח הַמִּגְרָשׁ - שִׁכּוּן עֲמָמִי קִרְיַת-רֶמֶז הַצְּפוֹנִית (שְׁכוּנַת זִיו)
לִפְנֵי הַטֶּכֶס יֵעָרֵךְ סִיּוּר בְּיֶתֶר הַמִּגְרָשִׁים בַּמָּקוֹם, לְפִי הַסֵּדֶר הַבָּא: בְּשָׁעָה 17.30 בְּמִגְרַשׁ הַמִּשְׂחָקִים נְתִיב ח"ן בְּשָׁעָה 17.50 בְּמִגְרַשׁ הַמִּשְׂחָקִים לְיַד גַּן-הַגִּבּוֹרִים בְּשָׁעָה 18.15 בְּמִגְרַשׁ הַמִּשְׂחָקִים בַּחֻוֽרְשָׁה (לְיַד קופ"ח) בְּשָׁעָה 18.30 בַּמִּגְרָשׁ הַמֶּרְכָּזִי הַנָּ"ל
תּוֹשָׁבֵי הַשְּׁכוּנוֹת מֻוֽזְמָנִים!
הִנְנוּ מִתְכַּבְּדִים לְהָבִיא לִידִיעַת הַצִּבּוּר, כִּי חוֹף הָרַחֲצָה בְּקִרְיַת חַיִּים יִסָּגֵר בְּיוֹם רִאשׁוֹן י"ג תִּשְׁרֵי תשט"ו (10.10.54) וּמִיּוֹם זֶה הָרַחֲצָה בַּחוֹף אֲסוּרָה בְּהֶחְלֵט
 וַעֲדַת בִּטְחוֹן הַחוֹפִים "אוֹת" דְּפוּס קוֹאוֹפֵּרָטִיבִי בע"מ, חֵיפָה, רח' הֵרְצְל 61, טֵלֵפוֹן 2973
אֶזְרְחֵי חֵיפָה הַנִּכְבָּדִים! יַלְדֵי עִירֵנוּ הַיְּקָרִים!
בְּיוֹם שְׁלִישִׁי, ב' דְּחֲנֻוֽכָּה, כ"ו בְּכִסְלֵו תשט"ו (21.12.54) תָּחֹוֽג עִירֵנוּ עַל כׇּל אֶזְרָחֶיהָ אֶת "יוֹם הָאֵם" הָרְבִיעִי שֶׁהָפַךְ כְּבָר לְמָסֹוֽרֶת נָאָה וּלְתִפְאֶרֶת זִכָּרוֹן.
יוֹם זֶה נוֹעַד לְשָׁרֵת וּלְקַיֵּיֽם מְשִׂימַת-כָּבוֹד שֶׁהִטַּלְנוּ עַל עַצְמֵנוּ, כְּדֵי לְהָאִיר אֶת דְּמוּת אִמֵּנוּ בַּאֲלֻוֽמּוֹת אוֹר וּבְנִיֽצּוֹצִין-שֶׁל-קְדֻוֽשָּׁה וּלְסַיֵּיֽעַ בְּיָדָהּ לִיֽטֹּוֽל אֶת הַמָּקוֹם הָרָאוּי לָהּ בַּחֶבְרָה וּבָעָם!
יְלָדִים יְקָרִים וַאֲבוֹת נִכְבָּדִים, הָבָה וְהִתְקַדַּשְׁנוּ כֻּוֽלָּנוּ לִקְרַאת חַגֵּנוּ הַיָּקָר הַזֶּה!
אַבָּא חוּשִׁי
אֶזְרָחִים וִילָדִים יְקָרִים!
בְּיוֹם שְׁלִישִׁי, ד' דְּחֲנֻוֽכָּה, כ"ח בְּכִסְלֵו תש"ך (29.12.59) תָּחֹוֽג עִירֵנוּ אֶת "יוֹם הָאֵם" הַתְּשִׁיעִי לְמָסֹוֽרֶת חֵיפָה
לֹא כְּדֵי לְעַרְבֵּב שִׂמְחָה בְּשִׂמְחָה. אֶלָּא כְּדֵי שֶׁאוֹרָהּ יוֹסִיף עַל אוֹר הַנֵּרוֹת הַלָּלוּ. אָנוּ חוֹזְרִים וְחוֹרְתִים, בִּימֵי אוּרִים אֵלֶּה, אֶת דְּמוּתָהּ רַבַּת-הַנֹּוֽעַם שֶׁל אֵם-הַמִּשְׁפָּחָה עַל לוּחַ-לִבֵּנוּ.
בְּיוֹם זֶה אָנוּ מְצֻוִּוֽים לִכְפֹּוֽל לָהּ אֶת אַהֲבָתֵנוּ וּלְשַׁמְּשָׁהּ בִּתְשׂוּמֶת-לֵב, שֶׁתַּזְכִּיר לָהּ כִּי לֹא שָׁכַחְנוּ לֹא אֶת הָאַהֲבָה וְלֹא אֶת תְּשׂוּמֶת-הַלֵּב שֶׁהִיא מַשְׁפַּעַת עָלֵינוּ כׇּל שָׁעָה מִשְּׁעוֹת הַיּוֹם, בְּכׇל יוֹם מִיְּמוֹת הַשָּׁנָה.
יוֹם שְׁלִישִׁי, ד' דְּחֲנֻוֽכָּה, כ"ח בְּכִסְלֵו תש"ך יוֹמָהּ שֶׁל אִמָּא, בְּכׇל מִשְׁפָּחוֹת בָּתֵּי-עִירֵנוּ!
חֵיפָה
כִּסְלֵו תש"ך
אַבָּא חוּשִׁי
אֶזְרְחֵי חֵיפָה הַנִּכְבָּדִים!
יְלָדִים וּבְנֵי נֹוֽעַר!
מִתּוֹךְ רָצוֹן לִשְׁקֹוֽד עַל יַחֲסֵי חֶבְרָה תַּקִּינִים בְּצִבּוּרֵנוּ וּלְאוֹר הַהַצְלָחָה שֶׁל "יוֹם הָאֵם" דְּאֶשְׁתָּקַד, תַּעֲרֹוֽךְ עִירִיַּת חֵיפָה גַּם הַשָּׁנָה בְּיוֹם ג' דְּחֲנֻוֽכָּה, הוּא יוֹם שֵׁנִי בַּשָּׁבוּעַ, כ"ז בְּכִסְלֵו תשי"ג (15 בְּדֵצֶמְבֶּר 1952) אֶת "יוֹם הָאֵם"
יוֹם זֶה יֻוֽקְדַּשׁ לָאֵם שֶׁחִנְּכָה אֶת בָּנֵינוּ וְאֶת בְּנֹוֽתֵינוּ לַחֲלוּצִיּוּת וּלְהֲגַנַּת אַרְצֵנוּ - לָאֵם אֲשֶׁר נוֹשֵׂאת בָּעֹוֽל הַקָּשֶׁה שֶׁל חַיֵּינוּ הָאֲפֹוֽרִים בְּכׇל יְמוֹת הַשָּׁנָה.
בְּיוֹם זֶה נַעֲמִיד שׁוּב אֶת הָאֵם בִּמְקוֹם הַכָּבוֹד הַמַּגִּיעַ לָהּ לְפִי מָסֹוֽרֶת עַמֵּנוּ "כַּבֵּד אֶת אָבִיךָ וְאֶת אִמֶּךָ".
בְּיוֹם הָאֵם יַחְרְתוּ יְלָדֵינוּ וּבְנֵי הַנֹּוֽעַר מֵחָדָשׁ עַל לוּחַ לִבָּם, מָה עָמְלָה הָאֵם בְּכׇל בַּיִת וּבְכׇל מִשְׁפָּחָה לְמַעֲנָם וּמָה הִיא עוֹשָׂה לְמַעַן עַמֵּנוּ.
אֶזְרָחִים! יְלָדִים! הֵיֽחָלְצוּ כֻּוֽלְּכֶם לְמִפְעָלֵנוּ הַמְּשֻׁוֽתָּף!
חוּגוֹ אֶת יוֹם הָאֵם כָּרָאוּי! תְּנוּ כָּבוֹד לָאֵם!
אַבָּא חוּשִׁי
אֶזְרְחֵי חֵיפָה הַנִּכְבָּדִים!
בַּשָּׁנָה הַשְּׁלִישִׁית לְמִפְעָל "וְהָדַרְתָּ פְּנֵי זָקֵן" נַעֲרֹוֽךְ אֶת טִיּוּלֵנוּ הַמָּסׇוֽרְתִּי לַסָּבִים וְלַסָּבְתוֹת.
עַל אַף הַקְּשָׁיִים שֶׁהַזְּמַן גְּרָמָם הִתְנַדְּבוּ מֵאוֹת בַּעֲלֵי הַמְּכוֹנִיּוֹת הַפְּרָטִיּוֹת, חֶבְרוֹת מוֹנִיּוֹת וּמוֹסָדוֹת שׁוֹנִים לְהַסִּיעַ, לְשָׁרֵת וּלְהַדְרִיךְ אֶת אֶזְרָחֵינוּ הַקְּשִׁישִׁים מִתּוֹךְ הַכָּרַת חֲשִׁיבוּת הַמְּשִׂימָה.
אָנוּ שְׂמֵחִים כִּי גַּם הַשָּׁנָה נוּכַל לְהָסֵב מְעַט נַחַת-רוּחַ לְסָבִים וְסָבְתוֹת וּלְאַפְשֵׁר לָהֶם לְהִשְׁתַּחְרֵר וְלוּ לְיוֹם אֶחָד מִדְּאָגוֹת יוֹם יוֹם וְלֵיֽהָנוֹת מִטִּיּוּל בְּרַחֲבֵי מוֹלֶדֶת.
הַטִּיּוּל יֵעָרֵךְ בְּיוֹם ד' דחוה"מ סֻוֽכּוֹת, י"ט תִּשְׁרֵי תשי"ד - 28.9.53 הָחֵל בַּיּוֹם הַשֵּׁנִי בַּשָּׁבוּעַ וְהַמְּיֹוֽעָד לְאֶזְרָחֵינוּ מִבְּנֵי 55 וָמַעְלָה.
הַטִּיּוּל יַתְחִיל בִּשְׁעוֹת הַבֹּקֶר וְיִסְתַּיֵּיֽם בִּשְׁעוֹת אַחַר הַצׇּהֳרַיִם בְּקַבָּלַת פָּנִים חֲגִיגִית בְּ"גַּן-הָאֵם".
הַמְּכוֹנִיּוֹת תֵּצֶאנָה שַׁיָּיֽרוֹת שַׁיָּיֽרוֹת מְלֻוּוֹת ע"י מַדְרִיךְ וְרוֹפֵא.
הַהַרְשָׁמָה תִּתְקַיֵּיֽם בַּיָּמִים: שֵׁנִי, ה' תִּשְׁרֵי 14.9.53 - שְׁלִישִׁי, ו' תִּשְׁרֵי 15.9.53 בַּשָּׁעוֹת 9-12 לפנה"צ
תַּחֲנוֹת הַהַרְשָׁמָה תִּפָּתַחְנָה בַּמְּקוֹמוֹת דִּלְהַלָּן: הֲדַר הַכַּרְמֶל: 1. בְּרֵיֽכַת "הַפּוֹעֵל", רח' הַפּוֹעֵל 2. בִּנְיַן הָעִירִיָּה, הַכְּנִיסָה הָרָאשִׁית 3. מְעוֹן "כַּרְמֶלִיָּה", רח' הֶרְצְלִיָּה עִיר הַתַּחְתִּית: 1. מִגְרַשׁ הַמִּשְׂחָקִים, רח' קִבּוּץ גָּלוּיוֹת 2. מוּסָךְ פוֹרְד, רח' יָפוֹ 145 בַּת גַּלִּים: וַעַד בַּת גַּלִּים הַר הַכַּרְמֶל: וַעַד הַר הַכַּרְמֶל נְוֵה שַׁאֲנָן: וַעַד נְוֵה שַׁאֲנָן קִרְיַת חַיִּים: וַעַד קִרְיַת חַיִּים
עַל כׇּל אֶזְרָח בְּגִיל 55 וָמַעְלָה הַמְּבַקֵּשׁ לְהִשְׁתַּתֵּף בַּטִּיּוּל לְהֵרָשֵׁם בְּאוֹתָהּ הַתַּחֲנָה בָּהּ נִרְשַׁם בַּשָּׁנִים הַקּוֹדְמוֹת.
הַבָּא לְהֵרָשֵׁם מִתְבַּקֵּשׁ לְהָבִיא תְּעוּדַת זֶהוּת.
אַבָּא חוּשִׁי
-תׇּכְנִיתָם עֻוֽבְּדָה בְּשִׁתּוּף עִם מַר עָמִירָן, הַמְּפַקֵּחַ עַל הַמּוּסִיקָה וְהַהַסְבָּרָה ע"י מַר מְנַשֶּׁה רָבִינָא
הַרְשָׁמַת הַמְּנוּיִים הֻאַרְכָה לִשְׁבוּעַיִם נוֹסָפִים
הַקּוֹנְצֵרְט הָרִאשׁוֹן יִתְקַיֵּיֽם בְּיוֹם ו', ט"ו בְּכִסְלֵו 14.12.51 בְּאוּלַם "אוֹרָה" בְּשָׁעָה 1.30 אחה"צ
נָא לְזָרֵז הַזְמָנַת הַכַּרְטִיסִים!
דְּפוּס ח. מַיְיֽזְלֵר, חֵיפָה
אָנוּ מוֹדִיעִים בָּזֶה לִקְהַל הַקַּיְיֽטָנִים כִּי מַס מַרְגּוֹעַ בְּשִׁעוּר שֶׁל 20 מִיל לְיוֹם וְלֹא פָּחוֹת מִ-100 מִיל לְכׇל חֶשְׁבּוֹן יִגָּבֶה הָחֵל מִיּוֹם 1.7.46 עַל יְדֵי בַּעֲלֵי בָּתֵּי מָלוֹן וּפֶנְסִיּוֹנִים בְּהַר הַכַּרְמֶל.
27.6.46
תּוֹשָׁבֵי הַר הַכַּרְמֶל הַמְּעֻוֽנְיָנִים לְהַבְטִיחַ אֶת זְכוּיוֹתֵיהֶם כְּחַבְרֵי הָאֲגֻוֽדָּה לִקְרַאת הָאֲסֵיֽפָה הַכְּלָלִית שֶׁל וַעַד הַר הַכַּרְמֶל (כּוֹלֵל אֲחֻוֽזָּה) מִתְבַּקְּשִׁים לִפְנוֹת לְמִשְׂרַד הַוַּעַד בְּכׇל יוֹם בֵּין הַשָּׁעוֹת 9 עַד 1 וּבַיָּמִים ב' - ה' גַּם בֵּין הַשָּׁעוֹת 4 - 6 אחה"צ.
פִּנְקַס הַחֲבֵרִים יִסָּגֵר בְּ=30 בְּיוּנִי 1954
 וַעַד הַר הַכַּרְמֶל (כּוֹלֵל אֲחֻוֽזָּה) "אוֹת" דְּפוּס קוֹאוֹפֵּרָטִיבִי בע"מ, חֵיפָה, רח' הֵרְצְל 61, טֵלֵפוֹן 2973
בְּכׇל אֲזוֹרֵי הַתַּעֲרוּכָה בְּיוֹם רִאשׁוֹן, 7.7.57 מִשָּׁעָה 21.30 עַד שָׁעָה 2.00 אַחַר חֲצוֹת
כּוֹלֵל סִיּוּר מַקִּיף בְּכׇל שִׁטְחֵי הַתַּעֲרוּכָה, הַתְּצוּגָה הַחֲדָשָׁה וּבִקּוּר בְּכׇל סִפּוּנֵי מַשְׁחֶתֶת הַשָּׁלָל "אִיבְּרָהִים אֶל-אָוָּוֽל"
4 בָּמוֹת בִּיֽדּוּר בְּהִשְׁתַּתְּפוּת: לַהֲקַת הַנַּחַ"ל הוֹפָעַת פְּרֵיֽדָה בְּחֵיפָה "עַד מֵאָה וְעֶשְׂרִים" לַהֲקַת מַפּוּחִיּוֹת פֶּה שֶׁל ש. גּוֹגוֹל 2 רְחָבוֹת רִיֽקּוּדִים עִם תִּזְמוֹרוֹת מֻוֽבְחָרוֹת - עַד שָׁעָה 2.00 אַחַר חֲצוֹת
תְּאוּרָה מְיֻוֽחֶדֶת - הַפְתָּעוֹת - מִזְנוֹנִים - הַגְרָלוֹת - הֲנָחוֹת נִיֽכָּרוֹת בִּרְכִישַׁת חֹוֽמֶר בּוּלָאִי. קָטָלוֹג. סְמָלִים. סִפְרֵי מַעֲרָכוֹת. חֲתִימָה בְּסֵפֶר הַבִּקּוּרִים שֶׁל "אִיבְּרָהִים אֶל-אָוָּוֽל"
שַׁיִט לֵילִי מְיֻוֽחָד גַּם אַחֲרֵי חֲצוֹת בִּמְחִירִים רְגִילִים - 4 הַפְלָגוֹת - רַק לָרוֹכְשִׁים כַּרְטִיסֵי כְּנִיסָה לַנֶּשֶׁף בִּמְכִירָה מֻוֽקְדֶּמֶת
כַּרְטִיסִים בִּמְחִיר 2.500 ל"י לְיָחִיד, -.4 ל"י לְזוּג לְהַשִּׂיג בַּמְּקוֹמוֹת הַבָּאִים: . בַּקֻּוֽפּוֹת הַמְּיֻוֽחָדוֹת בְּרַחֲבַת הַכְּנִיסָה לַתַּעֲרוּכָה . עִירִיַּת חֵיפָה . מוֹעֶצֶת פּוֹעֲלֵי חֵיפָה . מִשְׂרְדֵי "פֶּלְתּוּרְס" בְּכׇל רַחֲבֵי הָאָרֶץ . "יוֹבֵל" חֵיפָה (רח' בֶּרְוַוֽלְד 9, שְׂדֵרוֹת הַנָּשִׂיא 129, רח' הֵרְצְל 23) . מִשְׂרַד "חָסַךְ", חֵיפָה, רח' בֶּן-יְהוּדָה 31 . בַּמִּסְעָדָה "אֵצֶל מֹשֶׁה", רח' הַנְּבִיאִים, מוּל קוֹלְנוֹעַ "אַרְמוֹן" . כַּרְטִיסִים לְחַיָּיֽלִים בַּהֲנָחָה אֵצֶל קְצִין הָעִיר
בְּעֶרֶב הַנֶּשֶׁף תִּסָּגֵרְנָה הַקֻּוֽפּוֹת הָרְגִילוֹת בְּשָׁעָה 19.30, שַׁעֲרֵי הַתַּעֲרוּכָה יִסָּגְרוּ בְּשָׁעָה 19.45, הַסִּיּוּר הָרָגִיל בְּשֶׁטַח הַתַּעֲרוּכָה יִסְתַּיֵּיֽם בְּשָׁעָה 21.30
תַּחְבּוּרָה בִּמְכוֹנִיּוֹת "אֶשֶׁד" מֻוֽבְטַחַת עַד שָׁעָה 2 אַחַר חֲצוֹת
 "אוֹת", דְּפוּס קוֹאוֹפֵּרָטִיבִי בע"מ, חֵיפָה
הוֹרִים נִכְבָּדִים,
בַּשָּׁנִים הָאַחֲרוֹנוֹת נִתְמַעֲטָה הַזִּמְרָה בְּפִי הַיִּשּׁוּב בָּאָרֶץ. עֻוֽבְדָּה מְצַעֶרֶת הִיא. הֵן לֹא רְחוֹקִים הַיָּמִים שֶׁהָאָרֶץ כֻּוֽלָּהּ, עַל עָרֶיהָ, מוֹשְׁבוֹתֶיהָ וְקִבּוּצֶיהָ, מָלְאָה זִמְרָה וְרִיֽנָּה. הַזֶּמֶר הָעִבְרִי לִיֽוָּוֽה בְּנֶאֱמָנוּת אֶת מִפְעַל בִּנְיַן הָאָרֶץ מֵרֵאשִׁיתוֹ. כׇּל עֲלִיָּה - שִׁירֶיהָ וּמַנְגִּינוֹתֶיהָ. הַבַּיִת הַיְּהוּדִי הַמָּסׇוֽרְתִּי אַף הוּא הָיָה מָלֵא זְמִירוֹת, בִּימֵי חוֹל כְּבִימֵי שַׁבָּת וְחַג.
הוֹרִים נִכְבָּדִים, הָבָה נְחַדֵּשׁ אֶת מָסֹוֽרֶת הַזִּמְרָה שֶׁל עַמֵּנוּ. יִשָּׁמַע הַזֶּמֶר הָעִבְרִי בִּימֵי חוֹל, בְּשַׁבָּת וּבְחַג, בַּמִּשְׁפָּחָה, בְּמוֹעֲדוֹן, בְּחֶבְרַת הַנֹּוֽעַר וּבְחֶבְרַת הַמְּבֻוֽגָּרִים. בְּכוֹחוֹ שֶׁל זֶמֶר לְמַזֵּג גָּלוּיוֹת, לְקָרֵב לְבָבוֹת, לְשַׁפֵּר אֶת הָעִבְרִית שֶׁבְּפִינוּ, לְהַרְבּוֹת אַחְוָה, רֵעוּת וְשִׂמְחַת חַיִּים.
בְּיוֹם שְׁלִישִׁי, ט"ו בְּטֵבֵת תשי"ח - 7.1.1958, נִפְתַּח בַּמִּפְעָל כׇּל הָעִיר מְזַמֶּרֶת
בִּשְׁמוֹנָה מְקוֹמוֹת בְּחֵיפָה רַבָּתִי יֵיֽעָרְכוּ עַרְבֵי זִמְרָה בְּצִיֽבּוּר. כׇּל אֶזְרָח יִמְצָא לוֹ אֶת הַמָּקוֹם הַקָּרוֹב לְבֵיתוֹ וְיָבוֹא לָשִׁיר בְּצַוְתָּא, בְּהַדְרָכַת מְנַצֵּחַ מֻוֽמְחֶה. הַכְּנִיסָה חׇפְשִׁית. כׇּל אֶחָד יְקַבֵּל גִּלָּיוֹן עִם שִׁירִים מֻוֽדְפָּסִים. אוֹתָם הַשִּׁירִים, חֲדָשִׁים וִישָׁנִים, יִלְמְדוּ וְיָשִׁירוּ בְּכׇל הַמְּקוֹמוֹת בְּעִירֵנוּ.
הוֹרִים נִכְבָּדִים, יַלְדֵיכֶם יִלְמְדוּ וְיָשִׁירוּ שִׁירִים אֵלֶּה בְּבָתֵּי-הַסֵּפֶר, וּכְשֶׁאַתֶּם תֵּדָעוּם וְתָשִׁירוּ אִתָּם יַחַד - תִּהְיֶה הַשִּׂמְחָה וְהַשִּׁירָה שְׁרוּיָה בְּבָתֵּיכֶם.
עַרְבֵי הַזִּמְרָה בַּצִּיֽבּוּר יֵיֽעָרְכוּ בִּמְקוֹמוֹת אֵלֶּה:
בְּהַדְרָכַת:
עַרְבֵי הַזִּמְרָה יֵיֽעָרְכוּ פַּעֲמַיִיֽם בְּחֹוֽדֶשׁ (בְּכׇל יוֹם שְׁלִישִׁי, בַּשָּׁבוּעַ הָרִאשׁוֹן וּבַשָּׁבוּעַ הַשְּׁלִישִׁי לַחֹוֽדֶשׁ), מִשָּׁעָה 8 עַד 9 בָּעֶרֶב.
הַכְּנִיסָה חׇפְשִׁית. הִנְּכֶם מֻוֽזְמָנִים.
עֶרֶב הַזִּמְרָה הָרִאשׁוֹן: יוֹם שְׁלִישִׁי, 7.1.1958.
א) לְצׇרְכֵי הַתַּקָּנוֹת אֵלּוּ יִהְיוּ לַמֻּוֽנָּחִים הַבָּאִים הַפֵּרוּשִׁים דִּלְהַלָּן: א) "עֵסֶק" כּוֹלֵל מִשְׂרָד, חֲנוּת, מַחְסָן, קִיּוֹסְק, בֵּית קָפֶה, מִסְעָדָה, בָּתֵּי שַׁעֲשׁוּעִים, רוֹכְלִים מִכׇּל הַמִּינִים וְצַלָּמִים נוֹדְדִים. ב) "מְלָאכָה" כּוֹלֵל בָּתֵּי מְלָאכָה וְאׇמָּנוּת, בֵּית חֲרשֶׁת, עֲבוֹדָה בִּנְיָן וְחַקְלָאוּת. ג) "שַׁבָּת וְחַגִּים" כּוֹלְלִים כׇּל שַׁבָּתוֹת הַשָּׁנָה וְהַחַגִּים: א) רֹאשׁ הַשָּׁנָה (ב' יָמִים), ב) יוֹם הַכִּפּוּרִים, ג) יוֹם א' דְּחַג הַסֻּכּוֹת וּשְׁמִינִי עֲצֶרֶת, ד) א' וְ-ז' שֶׁל פֶּסַח, ה) יוֹם חַג הַשָּׁבוּעוֹת, לֵיל תִּשְׁעָה בְּאָב.
הַשַּׁבָּתוֹת וְהַחַגִּים מַתְחִילִים בַּעֲרָבִים בְּעֵת שְׁקִיעַת הַחַמָּה וְנִגְמָרִים בָּעֶרֶב שֶׁל מׇחֳרָתוֹ.
ב) שׁוּם עֵסֶק וּמְלָאכָה הַשַּׁיָּיֽכִים לַיְּהוּדִים לֹא יִפָּתְחוּ וְלֹא יִתְעַסְּקוּ בָּהֶם בְּיוֹם הַשַּׁבָּת וְחַגִּים בְּשֶׁטַח עִיר חֵיפָה וּשְׁכוּנוֹתֶיהָ.
ג) לַמִּסְעָדוֹת וּלְבָתֵּי אֹכֶל מֻוֽתָּר יִהְיֶה בְּשַׁבָּת וְחַגִּים לָתֵת אֲרוּחוֹת לִמְבַקְּרֵיהֶן בְּלֵיל שִׁשִּׁי עַד שָׁעָה 10 בַּקַּיִץ (מֵחֹדֶשׁ נִיסָן עַד תִּשְׁרֵי) וְעַד שָׁעָה 9 בַּחֹוֽרֶף (מִתִּשְׁרֵי עַד נִיסָן) וּבְשַׁבָּת בַּצׇּהֳרַיִם מִ12 עַד 3 וְזֶה אַךְ וְרַק בִּפְנִים הַמִּסְעָדָה וְלֹא עַל הַמִּדְרָכָה אוֹ דֶּרֶךְ הַחַלּוֹן, וּבִתְנַאי שֶׁהוֹרָאוֹת סְעִיף זֶה לֹא תָּחוּלְנָה עַל מִסְעָדוֹת הַמּוֹכְרוֹת גָּזוֹז בְּכׇל יְמֵי הַשָּׁבוּעַ מִמְּכוֹנוֹת שֶׁסֻּוֽדְּרוּ ע"י הַחַלּוֹן הַפָּתוּחַ לָרְחוֹב.
מַחְלָבוֹת מִלְּבַד חֲנוּיוֹת לִמְכִירַת תּוֹצֶרֶת חָלָב, מֻוֽתָּר יִהְיֶה לִפְתֹּוֽחַ בְּשַׁבָּת וְחַגִּים בְּמֶשֶׁךְ הַשָּׁעוֹת 8 עַד 10 לִפְנֵי הַצׇּהֳרַיִם בִּתְנַאי שֶׁבַּמַּחְלָבוֹת הַנָּ"ל לֹא תִּמָּכֵר כׇּל סְחוֹרָה הַמְּיֻוֽחֶדֶת לְשִׁמּוּשׁ מִחוּץ לִמְקוֹם הָעֵסֶק.
ד) תְּנוּעַת מְכוֹנִיּוֹת וְעֶגְלוֹת לְשֵׁרוּת הַשַּׁיָּיֽכִים לִיהוּדִים, אֲסוּרָה בְּהֶחְלֵט בְּשַׁבָּת וְחַגִּים בְּשֶׁטַח עִיר חֵיפָה וּשְׁכוּנוֹתֶיהָ.
ה) כׇּל בַּעֲלֵי מִסְחָר וּמִשְׂרָדִים, שֶׁמַּעֲסִיקִים פְּקִידִים וּפוֹעֲלִים, נִדְרָשִׁים לְסַדֵּר אֶת הַתַּשְׁלוּמִים לְעוֹבְדֵיהֶם וּלְשַׁחְרְרָם מֵהָעֲבוֹדָה לְכׇל הַפָּחוֹת שָׁעָה לִפְנֵי זְמַן הַפְסָקַת הָעֲבוֹדָה וּבָתֵּי הַחֲרֹשֶׁת וּמְלָאכָה שְׁעָתַיִם לִפְנֵי זְמַן הַפְסָקַת הָעֲבוֹדָה.
ערה"ש תרצ"ג
יְהוּדֵי חֵיפָה!
יָדוּעַ לְכׇל תּוֹשָׁבֵינוּ שֶׁהַהַנְהָלָה הַצִּיּוֹנִית מְשַׁתֶּפֶת אֶת הַיִּשּׁוּב הָעִבְרִי בְּהַחְזָקַת בָּתֵּי הַסֵּפֶר וְגַנֵּי הַיְּלָדִים. בִּשְׁבִיל לְהַבְטִיחַ אֶת פְּתִיחַת בָּתֵּי הַסֵּפֶר וְגַנֵּי הַיְּלָדִים בְּחֵיפָה וְקִיּוּמָם הֻוֽכְרַח וַעַד הַקְּהִלָּה לְהִתְחַיֵּב כְּלַפֵּי הַהַנְהָלָה הַצִּיּוֹנִית בְּסַךְ שֶׁל אַרְבַּע מֵאוֹת לא"י (400 לא"י) לִשְׁנַת תרפ"ט בַּמָּקוֹם מָאתַיִם וַחֲמִשִּׁים לא"י (250 לא"י) שֶׁל הַשָּׁנָה הֶעָבְרָה, הֱיוֹת שֶׁוַּעַד הֲדַר הַכַּרְמֶל אֵינוֹ מִשְׁתַּתֵּף בְּהִתְחַיְּבוּת כְּלַפֵּי הַהַנְהָלָה הַצִּיּוֹנִית בְּשָׁנָה זוֹ לְטוֹבַת הַחִנּוּךְ. (בְּשָׁנָה הֶעָבְרָה הִשְׁתַּתֵּף גַּם וַעַד הֲדַר-הַכַּרְמֶל בְּ-200 לא"י.)
מִלְּבַד אַרְבַּעַת מֵאוֹת לא"י יֶשְׁנוֹ צֹוֽרֶךְ לִתְמֹוֽךְ בְּגַנֵּי הַיְּלָדִים הָעֲמָמִיִּים וְנֶצַח יִשְׂרָאֵל, שֶׁהַהַנְהָלָה הַצִּיּוֹנִית רַק תּוֹמֶכֶת בָּהֶם וְלֹא מַחֲזִיקָה אוֹתָם עַל חֶשְׁבּוֹנָהּ.
עַל קְהִלָּתֵנוּ מֻוֽטֶּלֶת הַחוֹבָה מִלְּבַד צׇרְכֵי הַחִנּוּךְ לְסַפֵּק אֶת כׇּל צׇרְכֵי צִבּוּר שֶׁבָּעִיר חֵיפָה כְּמוֹ תְּמִיכָה לְמוֹסָדוֹת וַעֲנִיִּים, עֶזְרָה רְפוּאִית רֶפְּרֵזֶנְטַצְיָה, עִנְיְנֵי דָּת וְכוּ'.
בְּקֶשֶׁר עִם כׇּל הַשְּׁאֵלוֹת הַנָּ"ל הֻוֽחְלַט בִּישִׁיבַת הַוַּעַד וְעַסְקָנֵי-צִבּוּר שֶׁבְּחֵיפָה לְהַכְרִיז עַל מַגְבִּית כְּלָלִית לְטוֹבַת וַעַד הַקְּהִלָּה בִּשְׁבִיל כׇּל צׇרְכֵי הַצִּבּוּר בְּיַחַד עִם מַס הַחִנּוּךְ לִשְׁנַת תרפ"ט וּמִכׇּל סְכוּמֵי הַעֲרָכָה שֶׁיִּכָּנְסוּ לְקֻפַּת הַוַּעַד יוּצְאוּ: לְמַחְלֶקֶת הַחִנּוּךְ שֶׁל הַהַנְהָלָה הַצִּיּוֹנִית 55% לְגַנֵּי הַיְּלָדִים הָעֲמָמִיִּים וְנֶצַח יִשְׂרָאֵל 15% לְיֶתֶר צׇרְכֵי הַצִּבּוּר 30%
נָחוּץ לְהָעִיר שֶׁמֵּאַרְבָּעָה עָשָׂר אֶלֶף תּוֹשָׁבֵי חֵיפָה מְשַׁלְּמֵי מַס הַעֲרָכָה אֵי אֵיֽלּוּ מֵאוֹת אִישׁ וּבֵינֵיהֶם סְכוּמֵי תַּשְׁלוּמִים יוֹתֵר מִמְּגֻוֽכָּחִים, לוּא לֹא הָיָה כׇּל כָּךְ מַכְאִיב, הֲיִתָּכֵן דָּבָר כְּזֶה?
חוֹבָתֵנוּ ג"כ לְהָעִיר שֶׁשּׁוּם עֶזְרָה מֵהַחוּץ לֹא בָּאָה וְהַמּוֹצָא הַיְּחִידִי הוּא עֶזְרַת הַצִּבּוּר בְּעַצְמוֹ. יַחַד עִם זֶה עָלֵינוּ לְהָעִיר שֶׁהַתַּשְׁלוּמִים לְהַהַנְהָלָה הַצִּיּוֹנִית הֵם חׇדְשִׁיִּים וְאִם בְּחֹדֶשׁ אֶחָד לֹא נַעֲמֹוֽד בְּהִתְחַיְּבוּתֵנוּ יִסָּגְרוּ בָּתֵּי סֵפֶר וְגַנֵּי הַיְּלָדִים חָלִילָה.
אָנוּ פּוֹנִים אֶל קְהָלֵנוּ בִּקְרִיאָה!
אִם רוֹצִים אַתֶּם לְהַצִּיל אֶת יְלָדֵינוּ מֵהֶפְקֵרוּת וְתַרְבּוּת רָעָה ע"י סְגִירַת בָּתֵּי סֵפֶר וְגַנֵּי הַיְּלָדִים. אִם רוֹצִים אַתֶּם לְהַצִּיל אֶת זִקְנֵי וְדַלֵּי עַמֵּנוּ מֵחֶרְפַּת רָעָב וְאֹתָנוּ מִצַּעֲקוֹת אַלְמָנוֹת וִיתוֹמִים הַזְּקוּקִים לְעֶזְרָה. אִם רוֹצִים אַתֶּם שֶׁתִּנָּתֵן עֶזְרָה מֵדֵּצִינִית לְחוֹלֵי קְהִלָּתֵנוּ שֶׁאֵין יָדָם מַשֶּׂגֶת לְהֵרָפֵא עַל חֶשְׁבּוֹנָם. אִם רוֹצִים אַתֶּם בְּקִיּוּם מוֹסְדוֹת צְדָקָה וָחֶסֶד שֶׁל קְהִלָּתֵנוּ וּלְאַפְשֵׁר לָנוּ אֶת תְּמִיכָתָם. תִּמְכוּ בַּמַּגְבִּית הַכְּלָלִית!
ע"י הִתְחַיְּבוּיוֹתֵיכֶם לְטוֹבָתָהּ - אִישׁ בַּל יֵעָדֵר!
קַבְּלוּ אֶת הָעַסְקָנִים הַנִּכְבָּדִים שֶׁהִבְטִיחוּ לְהַקְדִּישׁ בִּשְׁבִיל הַמַּטָּרוֹת הַנַּעֲלוֹת הַנָּ"ל אֶת זְמַנָּם וּמִרְצָם - בְּסֵבֶר פָּנִים יָפוֹת.
תִּרְמוּ בְּעַיִן יָפָה! - אֶחָד הַמַּרְבֶּה וְאֶחָד הַמַּמְעִיט לְפִי יְכׇוֽלְתּוֹ וְהַכָּרָתוֹ! - בְּיֶדְכֶם הַצְלָחָתֵנוּ, אִם תִּרְצוּ!
הַמַּגְבִּית מַתְחִילָה מִיּוֹם כ"א חֶשְׁוָן 4.11.28 עַד ה' כִּסְלֵיֽו 18.11.28 -
חֶשְׁוָן תרפ"ט
אֶל הַצִּבּוּר הָעִבְרִי בָּאָרֶץ
יוֹם הַמִּפְקָד הַכְּלָלִי, יוֹם ח' כִּסְלֵו, (18 בְּנוֹבֶמְבֶּר) - מְמַשְׁמֵשׁ וּבָא. טֹוֽפֶס הַשְּׁאֵלוֹן הַקּוֹבֵעַ אֶת אׇפְיוֹ שֶׁל הַמִּפְקָד הוּכַן וְעֻוֽבַּד בְּהִשְׁתַּתְּפוּתָם שֶׁל בָּאֵי כֹּחַ הַיִּשּׁוּב בַּוַּעֲדָה הַמֶּמְשַׁלְתִּית שֶׁנִּתְמַנְּתָה בִּזְמַנָּהּ לְשֵׁם כָּךְ. חַבְרֵי הַוַּעֲדָה הַיְּהוּדִית דָּאֲגוּ לְזֶה שֶׁהַסְּעִיפִים הַשּׁוֹנִים בַּשְּׁאֵלוֹן יְנֻוֽסְּחוּ בְּתֹוֽכֶן וּבְצוּרָה אֲשֶׁר יַבְטִיחוּ אֶת אׇפְיוֹ הַדֵּיֽמוֹגְרָפִי הַצָּרוּף שֶׁל הַמִּפְקָד מִבְּלִי שֶׁמֶץ שֶׁל כִּוּוּן פּוֹלִיטִי הֶעָלוּל לִגְרֹוֽם אֵיזֶה נֶזֶק שֶׁהוּא לְעִנְיְנֵי הָאָרֶץ. בְּמֶשֶׁךְ כׇּל הַזְּמַן נִפְגְּשׁוּ הַהֶעָרוֹת וְהַהַצָּעוֹת שֶׁל חַבְרֵי הַוַּעֲדָה הַיְּהוּדִית בְּיַחַס שֶׁל רָצוֹן טוֹב מִצַּד מְנַהֵל הַמִּפְקָד.
הַוַּעַד הַלְּאֻוֽמִּי שָׁמַע בִּישִׁיבוֹתָיו הַמְּלֵאוֹת דּוּ"חַ מְפֹוֽרָט עַל מַהֲלַךְ הֲכָנוֹת הַמִּפְקָד, עָמַד עַל אֵי אֵלּוּ תַּקָּלוֹת וְלִקּוּיִים אֶפְשָׁרִיִּים וְקִבֵּל הַצָּעוֹת תִּקּוּנִים מְסֻוֽיָּמוֹת. אַחַת הַדְּאָגוֹת הָעִקָּרִיּוֹת שֶׁל הַוַּעַד הַלְּאֻוֽמִּי בְּקֶשֶׁר עִם הַמִּפְקָד, הָיְתָה לְהַבְטִיחַ אֶת מַצָּבָם הַחֻקִּי שֶׁל אוֹתָם הָעוֹלִים אֲשֶׁר טֶרֶם רָכְשׁוּ לָהֶם זְכוּת יְשִׁיבַת קֶבַע בָּאָרֶץ. בִּפְעֻוֽלָּה מְשֻׁוֽתֶּפֶת עִם הַנְהָלַת הַסּוֹכְנוּת הִצְלַחְנוּ לְהַשִּׂיג אֶפְשָׁרוּת לְהַרְשָׁמָתָם הַחֻקִּית שֶׁל הָעוֹלִים מִסּוּג זֶה. הַפְּעֻוֽלָּה הַזֹּאת הוֹלֶכֶת וּמִתְקַדֶּמֶת, וְלַמְרוֹת הַמִּכְשׁוֹלִים שֶׁנִּתְקַלְנוּ בָּהֶם, אָנוּ מְקַוִּים שֶׁהִיא תָּבוֹא לִידֵי גְּמַר מַשְׂבִּיעַ רָצוֹן עַד יוֹם הַמִּפְקָד.
לְצַעֲרֵנוּ הִתְחִילָה בַּשָּׁבוּעוֹת הָאַחֲרוֹנִים תַּעֲמוּלָה הַמִּתְנַהֶלֶת ע"י קְבוּצוֹת וִיחִידִים מְחֻוֽסְּרֵי אַחְרָיוּת הַמְּכֻוֶּוֽנֶת לְהַשְׁפִּיעַ עַל הַצִּבּוּר הַיְּהוּדִי שֶׁיִּמָּנַע מֵהַמִּפְקָד. הִנְנוּ מַזְהִירִים אֶת הַצִּבּוּר מִפְּנֵי תַּעֲמוּלָה זוֹ הָעֲלוּלָה לִגְרֹוֽם נֶזֶק רַב לְכׇל עִנְיָנֵינוּ בָּאָרֶץ. הַמִּפְקָד הִיא עֻוֽבְדָּה שֶׁאֵין בִּיכׇלְתֵּנוּ לְשַׁנּוֹתָהּ. הוּא יֵצֵא לַפֹּעַל בְּמוֹעֲדוֹ בְּלִי שִׂים לֵב לַתַּעֲמוּלָה הַשְּׁלִילִית הַמִּתְנַהֶלֶת סְבִיבוֹ. הִשְׁתַּמְּטוּת מֵהַמִּפְקָד מִצַּד אֲנָשִׁים הַנִּגְרָרִים אַחֲרֵי הַתַּעֲמוּלָה הַשְּׁלִילִית - לֹא תָּבִיא בְּשׁוּם פָּנִים לִידֵי בִּטּוּל הַמִּפְקָד. בִּתְנָאִים כָּאֵלֶּה עֲלוּלָה הַתַּעֲמוּלָה הַשְּׁלִילִית לַמִּפְקָד לִגְרֹוֽם לְכׇל הַיּוֹתֵר שֶׁאֲלָפִים אֲחָדִים שֶׁל יְהוּדִים לֹא יִתְפָּקְדוּ, זֶה יָבִיא לִידֵי צִמְצוּם מִסְפָּרֵנוּ בִּמְפַקֵּד, וְלָזֶה תּוֹצְאוֹת וּמַסְקָנוֹת רָעוֹת וּמַזִּיקוֹת לְעִנְיָנֵינוּ וְלִזְכוּיוֹתֵינוּ.
יַחַד עִם זֶה אָנוּ מְעִירִים עַל סַכָּנָה אַחֶרֶת הַנּוֹבַעַת מִתּוֹךְ אֲדִישׁוּת אוֹ חֹסֶר הֲבָנָה שֶׁל שְׂדֵרוֹת יְדוּעוֹת בַּצִּבּוּר בְּיַחְסָן לִשְׂפָתֵנוּ הָעִבְרִית. אֲדִישׁוּת וְחֹסֶר הֲבָנָה אֵלֶּה מְנֻוֽצָּלִים ע"י מִתְנַגְּדֵי כְּנֶסֶת יִשְׂרָאֵל מִצַּד אֶחָד וע"י קְבוּצַת אֲנָשִׁים הַיְּדוּעִים מִכְּבָר כְּחוֹתְרִים תַּחַת שְׂפָתֵנוּ וְתַרְבּוּתֵנוּ הָעִבְרִית, מִתּוֹךְ נִמּוּקֵי הִתְנַגְּדוּת לְצִיּוֹנוּת. תַּעֲמוּלָה זוֹ הַמְּכֻוֶּוֽנֶת לְהַשְׁפִּיעַ עַל הַצִּבּוּר לִרְשֹׁוֽם כִּשְׂפַת הַשִּׁמּוּשׁ אֶת כׇּל אוֹתָן הַשָּׂפוֹת שֶׁהִשְׁתַּמְּשׁוּ בָּהּ בַּגָּלוּת - חוּץ מֵהַשָּׂפָה הָעִבְרִית - עֲלוּלָה לְהָבִיא לָנוּ נֶזֶק לֹא יְשֹׁוֽעַר לִזְכוּיוֹתֵינוּ בָּאָרֶץ.
הַחְלָטַת הַוַּעַד הַלְּאֻוֽמִּי הַמְּחַיֶּבֶת הִשְׁתַּתְּפוּת מְלֵאָה בַּמִּפְקָד - נִתְקַבְּלָה בְּהַסְכָּמָה כְּלָלִית שֶׁל כׇּל חוּגֵי הַיִּשּׁוּב הָאַחְרָאִיִּים.
אָנוּ דּוֹרְשִׁים מִכׇּל בְּנֵי הַצִּבּוּר הָעִבְרִי בָּאָרֶץ, לֹא לְהִשָּׁמַע לַמְּתַעְתְּעִים וּלְהִשְׁתַּתֵּף כֻּלָּם כְּאִישׁ אֶחָד בַּמִּפְקָד.
אַל תַּטֶּה אֹזֶן לְדִבְרֵי הַתַּעֲמוּלָה נֶגֶד שְׂפָתְךָ - הַשָּׂפָה הָעִבְרִית.
אִישׁ אֶל יֵעָדֵר וְאֶל יִדַּח מִמֶּנּוּ נִדַּח בְּיוֹם הַפְּקֻוֽדָּה.
כִּסְלֵו - תרצ"ב
דְּפוּס צוּקֶרְמָן
אֶל הַצִּבּוּר הָעִבְרִי בְּחֵיפָה!
מִתְכַּבְּדִים אָנוּ לְהוֹדִיעַ לַקָּהָל הַנִּכְבָּד, שֶׁבְּהֶתְאֵם לִסְעִיף 17 פֶּרֶק ג' מִתַּקָּנוֹת כְּנֶסֶת-יִשְׂרָאֵל 1927 - נִגָּשִׁים אָנוּ בְּחֵיפָה לְהַרְשָׁמַת תּוֹשָׁבֶיהָ בַּפִּנְקָס שֶׁל הַיְּהוּדִים הַבּוֹגְרִים בְּחֵיפָה.
הַהַרְשָׁמָה תְּסֻוֽדַּר ע"י מִפְקַד הַבּוֹגְרִים בְּחֵיפָה שֶׁיַּעֲשֶׂה ע"י בִּקּוּרִים בְּבָתֵּי הַתּוֹשָׁבִים.
לְמוֹתָר הוּא לְהַאֲרִיךְ וּלְבָרֵר אֶת חֲשִׁיבוּת הַדָּבָר בִּשְׁבִיל כׇּל שְׂדֵרוֹת הַצִּבּוּר בְּלִי הֶבְדֵּל מִפְלָגָה וְזֶרֶם, וֶהֱיוֹת שֶׁכׇּל הַחוּגִים מְעֻוֽנְיָנִים בְּאֹוֽפֶן חִיּוּנִי בְּהַגְדָּלַת מִסְפַּר חַבְרֵיהֶם בְּתוֹךְ כְּנֶסֶת יִשְׂרָאֵל.
בַּקָּשָׁתֵנוּ הִיא לְהִתְיַחֵס בָּאֵמוּן הָרָאוּי לִשְׁלִיחֵינוּ, שֶׁיִּתְעַסְּקוּ בְּהַרְשָׁמָה, לִמְסֹוֽר לָהֶם אֶת כׇּל הַפְּרָטִים הַדְּרוּשִׁים וּלְסַיֵּיֽעַ לָהֶם בְּכׇל הָאֶפְשָׁר בִּכְדֵי לְהָקֵל עֲלֵיהֶם אֶת מִלּוּי תַּפְקִידָם. לְכׇל רוֹשֵׁם תִּנָּתֵן תְּעוּדָה הַמּוֹכִיחָה שֶׁהוּא נִמְנָה לְרוֹשֵׁם בַּחֲתִימַת וַעַד הַקְּהִלָּה הָעִבְרִית.
אָנוּ בְּטוּחִים שֶׁהַצִּבּוּר הָעִבְרִי בְּחֵיפָה יָבוֹא לְעֶזְרָתֵנוּ בַּנִּדּוֹן הַנָּ"ל לְשֵׁם הַצְלָחַת הַמִּפְעָל שֶׁהִנֵּהוּ בָּסִיס לָאִרְגּוּן הַלְּאֻוֽמִּי בְּאַרְצֵנוּ.
ב' לְחֹדֶשׁ מְנַחֵם-אָב תרפ"ח 19 לח' יוּלִי 1928
חֵיפָה
אַל תִּפְרֹוֽשׂ מִן הַצִּבּוּר! כׇּל הַיּוֹצֵא מִ"כְּנֶסֶת יִשְׂרָאֵל" גּוֹרֵם רָעָה לְעַצְמוֹ!
לִבְנֵי הָעֵדָה הַסְּפָרַדִּית בְּחֵיפָה!
מוֹצְאִים אָנוּ לְחוֹבָה לִפְנוֹת אֲלֵיכֶם בִּשְׁעַת הֲרַת-עוֹלָם זוֹ, שְׁעַת אִרְגּוּן הַיִּשּׁוּב הָעִבְרִי בְּאֶרֶץ-יִשְׂרָאֵל וּלְהִתְלַכְּדוּתוֹ לַחֲטִיבָה אַחַת, בִּקְרִיאָתֵנוּ זוֹ:
אַתֶּם שֶׁהֱיִיתֶם הָרִאשׁוֹנִים בֵּין הָעֵדוֹת הָעִבְרִיּוֹת בא"י אַתֶּם שֶׁעֲזַרְתֶּם בִּיצִירַת הַוַּעַד הַמְּאֻוֽחָד "וַעַד הָעֵדָה הָעִבְרִית בְּחֵיפָה", אַתֶּם שֶׁהֱיִיתֶם הַחֲלוּצִים הָרִאשׁוֹנִים בְּהַכָּרַת חֲשִׁיבוּתָהּ שֶׁל הָאַחְדוּת לְטוֹבַת עִנְיָנָיו הַלְּאֻוֽמִּיִּים, הַמְּדִינִיִּים וְהַצִּבּוּרִיִּים, אַתֶּם שֶׁהִבְלַטְתֶּם מְסִירוּת וּמֶרֶץ בְּתַעֲמוּלוֹתֵיכֶם הַמֻּצְלָחוֹת לִבְחִירוֹת וַעַד הָעֵדָה וְלַאֲסֵפַת הַנִּבְחָרִים, עֲלֵיכֶם כָּעֵת, בְּשָׁעָה זוֹ שֶׁנִּתְּנָה לָנוּ הָאֶפְשָׁרוּת לְהִתְאַרְגֵּן בְּתוֹר מוֹסָד רִשְׁמִי עַל יְדֵי "כְּנֶסֶת-יִשְׂרָאֵל", לְהַעֲרִיךְ אֶת חֲשִׁיבוּתוֹ שֶׁל הָאִרְגּוּן הַלְּאֻוֽמִּי וּלְהַמְשִׁיךְ אֶת אוֹתָהּ הַהִתְלַהֲבוּת הַמּוֹפְתִית שֶׁהִבְלַטְתֶּם בְּכׇל הִזְדַּמְּנוּת שֶׁל אֵיזוֹ הוֹפָעָה לְטוֹבַת הַצִּבּוּר!
אָסוּר לְמִי שֶׁהוּא לְהוֹצִיא אֶת עַצְמוֹ מִן הַכְּלָל! כׇּל הַפּוֹגֵעַ בְּאַחְדוּת הָאֻוֽמָּה כְּאִלּוּ פּוֹגֵעַ בְּבָבַת עֵינוֹ!
עִנְיָנֶיךָ הַדָּתִיִּים מוּגַנִּים יָפֶה יָפָה עַל יְדֵי הַחֻוֽקָּה וְהָא רְאָיָה שֶׁכׇּל רַבָּנֵי הַקְּהִלּוֹת בְּאֶרֶץ יִשְׂרָאֵל, הָרַבָּנוּת הַמְּקוֹמִית וְהָרַבָּנִים הָרָאשִׁיִּים: הרה"ג אַבְרָהָם יִצְחָק קוּק שְׁלִיטָ"א והרה"ג יַעֲקֹב מֵאִיר שְׁלִיטָ"א נִרְשְׁמוּ בִּ"כְּנֶסֶת יִשְׂרָאֵל" וְאֵלֶּה הֵם דִּבְרֵיהֶם שֶׁנִּתְפַּרְסְמוּ הַיּוֹם בָּעִתּוֹנוּת הָעִבְרִית: "חוֹבָה קְדוֹשָׁה מֻוֽטֶּלֶת עַל כׇּל חָרֵד לִדְבַר ה' לְהִשְׁתַּתֵּף בִּ"כְּנֶסֶת יִשְׂרָאֵל" כְּדֵי שֶׁיִּהְיֶה לָנוּ לִגְיוֹן מָגֵן עַל כׇּל עִנְיְנֵי קְדֻוֽשַּׁת יִשְׂרָאֵל. מִצְוָה רַבָּה הִיא וְעֵת לַעֲשׂוֹת לַה' לְהִכָּנֵס לִכְנֶסֶת-יִשְׂרָאֵל, לְשֵׁם שָׁמַיִם בִּשְׁבִיל הַכַּוָּנָה הָרְצוּיָה הַנָּ"ל שֶׁל הַצָּלַת הַדָּת וְהַיַּהֲדוּת".
אַל תַּאֲמִינוּ לְדִבְרֵי הֶבֶל שֶׁמִּתְנַגְּדֵי "כְּנֶסֶת-יִשְׂרָאֵל" מְפִיצִים בְּקִרְבְּכֶם!
כׇּל הַחוֹתֵם בְּעַד הַיְּצִיאָה מִ"כְּנֶסֶת יִשְׂרָאֵל" חוֹתֵר תַּחַת יְסוֹדוֹת הָאַחְדוּת הַלְּאֻוֽמִּית-הַדָּתִית, חוֹתֵר תַּחַת קִיּוּמוֹ וּמֵבִיא ח"ו הֶרֶס לְהַכְּלָל וְהַפְּרָט!
כׇּל מִי שֶׁנִּתְפַּס בְּרֶשֶׁת הַמְּסִיתִים יְמַהֵר לָשׁוּב בִּתְשׁוּבָה, לְקַבֵּל בֵּאוּרִים וּבֵרוּרִים מֵאִתָּנוּ, לְבַטֵּל אֶת חֲתִימָתוֹ הַקּוֹדֶמֶת, וּלְהִכָּנֵס לִכְבוֹדוֹ וְלִכְבוֹד הָאֻוֽמָּה הַיִּשְׂרְאֵלִית בִּרְשִׁימַת "כְּנֶסֶת-יִשְׂרָאֵל. כִּי הִנְּךָ מְעֻוֽנְיָן בָּזֶה בְּאֹוֽפֶן חִיּוּנִי.
יְהוּדִי דַּע לְךָ! שֶׁ"כְּנֶסֶת-יִשְׂרָאֵל" לֹא תָּטִיל מִסִּים כְּבֵדִים עָלֶיךָ, אַדְּרַבָּא מַטְּרָתָהּ הִיא לְהָבִיא סֵדֶר בְּעִנְיְנֵי הַקְּהִלָּה, לִפְתֹּוֽחַ מוֹסְדוֹת חִנּוּךְ וְתַרְבּוּת, לִדְאֹוֽג לַעֲנִיִּים, לִיתוֹמִים וּלְאַלְמָנוֹת, לִפְתֹּוֽחַ בָּתֵּי-מַרְפֵּא, בָּתֵּי-חוֹלִים וְעוֹד. כַּמּוּבָן שֶׁמִּכׇּל הַמִּפְעָלִים הָאֵלֶּה יֵהָנוּ אַחֵינוּ הַסְּפָרַדִּים בְּמִדַּת חֲשׁוּבָה.
שְׁמֹוֽר עַל כְּבוֹד הָאֻוֽמָּה וְאַחְדוּתָהּ! וְהֵרָשֵׁם בִּ"כְּנֶסֶת-יִשְׂרָאֵל"!
מִשְׂרַד וַעַד הַקְּהִלָּה פָּתוּחַ בְּכׇל יוֹם (חוּץ מש"ק) מִשָּׁעָה 8-12 לפנ"ה וּמִשָּׁעָה 4-7 אחה"צ, בְּיוֹם הַשִּׁשִּׁי מִשָּׁעָה 8-2
ה' אֲדָר א' פ"ט
בֵּית דְּפוּס מ. סוֹכוֹבוֹלְסְקִי
חֵיפָה
אֶל הַקָּהָל הָעִבְרִי!
בְּתוֹר נִבְחֲרֵי הַקָּהָל אָנוּ מוֹצְאִים לְחוֹבָה לָנוּ לָתֵת לְפָנָיו בֵּאוּרִים עַל הַמַּצָּב בָּעֵדָה, לְמַעַן שֶׁשּׁוּם דָּבָר סָתוּם לֹא יִהְיֶה בְּעֵינָיו וּלְהַתְמִיד ע"י זֶה בַּהֲבָנָה הֲדָדִית בֵּין שְׁלִיחֵי הַצִּבּוּר וּבֵין שׁוֹלְחֵיהֶם.
בִּזְמַן הֲרִיסָה בָּעֵדָה, ע"י הַחִכּוּכִים הַפְּנִימִיִּים הַקּוֹדְמִים, נִכְנַסְנוּ לַעֲבוֹדָה וְעָלֵינוּ לִבְנוֹת הַכֹּל מֵחָדָשׁ. הַגֵּרָעוֹן הַכַּסְפִּי וְהַהִתְחַיְּבוּיוֹת בְּקֶשֶׁר עִם הַהֶסְכֵּמִים הַמֻּוֽקְדָּמִים שֶׁקִּבַּלְנוּ, מַעֲמִיסִים עָלֵינוּ עֹוֽל גָּדוֹל. מִתּוֹךְ כַּוָּנָה טְהוֹרָה לְהוֹצִיא כׇּל זֶה לַפֹּוֽעַל, לְהַשְׁבִּיעַ רְצוֹן כׇּל הַחוּגִים וְלִהְיוֹת בֶּאֱמֶת בָּא-כֹּחַ מַעֲשִׂי שֶׁל כׇּל הַשְּׂדֵרוֹת נִגַּשְׁנוּ בְּעֹוֽז לַעֲבוֹדָה.
אָנוּ הִתְחַבַּטְנוּ הַרְבֵּה בִּשְׁאֵלַת הַבָּשָׂר הַכָּשֵׁר שֶׁמִּצַּד אֶחָד חָפַצְנוּ לַעֲמֹוֽד עַל עִנְיְנֵי הַצִּבּוּר וְטוֹבָתוֹ וּלְהוֹזִיל עַד כַּמָּה שֶׁאֶפְשָׁר אֶת מְחִיר הַבָּשָׂר וּמִצַּד שֵׁנִי הָיְתָה חוֹבָתֵנוּ לִדְאֹוֽג גַּם בְּעַד אֶמְצָעֵי הַקִּיּוּם שֶׁל וַעַד הָעֵדָה.
אַחֲרֵי עָמָל וִיגִיעָה רַבָּה עָלָה בְּיָדֵינוּ לְסַדֵּר הַדָּבָר לְטוֹבַת שְׁנֵי הַצְּדָדִים. בְּהֶתְאֵם לְדַעַת הַקָּהָל הַמֻּוֽבַּעַת בַּאֲסֵפוֹת כְּלָלִיּוֹת שׁוֹנוֹת בִּטַּלְנוּ אֶת מַס הַגְבָּלָה וְכָעֵת אָנוּ מְקַבְּלִים מַס-בָּשָׂר אִי-גָּדוֹל מֵאֵת הַקַּצָּבִים בְּאֹוֽפֶן שֶׁלֹּא יַשְׁפִּיעַ בְּאַף מָה שֶׁהוּא עַל מְחִיר הַבָּשָׂר. הַקַּצָּבִים הָעִבְרִים הִתְחַיְּבוּ בְּחֹזֶה לִמְכֹּוֽר בְּמֶשֶׁךְ כׇּל הַשָּׁנָה בָּשָׂר לִמְחִיר 1⁄22 גר"מ. כׇּל אוּקִיֶּה בְּלִי עֲצָמוֹת. אֶלָּא בִּהְיוֹת שֶׁבְּעֹנַת הַחֹרֶף מְחִיר הַבְּהֵמוֹת בְּיֹוֽקֶר מְאֹד, הִרְשֵׁינוּ לָהֶם לְהַעֲלוֹת אֶת הַמְּחִיר רַק בְּמֶשֶׁךְ שְׁנֵי חֳדָשִׁי(ם אֲדָר א' וְטֵ)בֵת עַד 3 גר"מ. הָאוּקִיֶּה. מִכׇּל רוֹטֵל בָּשָׂר כָּשֵׁר מְשַׁלְּמִים הַקַּצָּבִים 1⁄22 גר"מ. לְקֻוֽפַּת הַוַּעַד.
אָנוּ מִתְעַסְּקִים עַכְשָׁיֽו בְּסִדּוּר מִשְׂרַד הָרַבָּנוּת שֶׁיִּהְיֶה מַתְאִים לִכְבוֹד הָעֵדָה. הַוַּעַד מְקַבֵּל עָלָיו אֶת כׇּל תַּקְצִיב הַמִּשְׂרָד בִּתְנַאי שֶׁהַכְנָסוֹת מִשְׂרַד הָרַבָּנוּת תַּעֲבֹרְנָה עַל יָדוֹ וְתִהְיֶינָה שַׁיָּכוֹת לוֹ. הַוַּעַד אוֹמֵר לְרַכֵּז אֶת מִשְׂרַד הָרַבָּנוּת בְּתוֹךְ דִּירַת הַוַּעַד הַחֲדָשָׁה שֶׁיִּרְכֹּוֽשׁ בְּקָרוֹב.
הַוַּעַד לָקַח עֶמְדַּת פְּעִילוּת בְּכׇל הַשְּׁאֵלוֹת הַכְּלָלִיּוֹת בְּעוֹלָמֵנוּ, הָעוֹמְדוֹת עַל הַפֶּרֶק כְּגוֹן בְּעִנְיַן הָעִזָּבוֹן שֶׁל הַנָּדִיב כַּדּוּרִי הַמָּנוֹחַ, בִּדְבַר אֹוֽפֶן הַבְּחִירוֹת הַחֲדָשׁוֹת לָרַבָּנוּת הָרָאשִׁית בא"י, בַּתְּנוּעָה שֶׁל "לְמַעַן תּוֹצֶרֶת הָאָרֶץ" וְכַדּוֹמֶה וְעוֹמֵד עַל הַמִּשְׁמָר בְּכׇל הָעִנְיָנִים הַנּוֹגְעִים לַקְּהִלָּה.
לְרַגְלֵי הַמַּצָּב שֶׁל חֹסֶר עֲבוֹדָה בָּעִיר מָצָאנוּ לְנָחוּץ לִיסֹוֽד ע"י הַוַּעַד "מוֹעֶצֶת עֲבוֹדָה" שֶׁבָּהּ יִקְּחוּ חֵלֶק בָּאֵי-כֹּחַ הַהִסְתַּדְּרוּיוֹת, הַשְּׁכוּנוֹת וְהַמּוֹסָדוֹת שֶׁבְּחֵיפָה. אָנוּ מְקַוִּים שֶׁמּוֹעָצָה זוֹ תַּצְלִיחַ לְאַפְשֵׁר בְּמִדָּה יְדוּעָה אֶת הַשָּׂגַת עֲבוֹדָה לִמְחֻוֽסָּרֶיהָ וּלְאַמֵּץ יָדַיִם עִבְרִיּוֹת עוֹבְדוֹת.
תִּקּוּנִים שׁוֹנִים עוֹמְדִים לְפָנֵינוּ לְפִתְרוֹן. אָנוּ מְסַדְּרִים עַכְשָׁיֽו אֶת הַתַּקְצִיב שֶׁיָּכִיל אֶת כׇּל הַצְּרָכִים הָאֶפְשָׁרִיִּים שֶׁל הָעֵדָה כְּמוֹ צׇרְכֵי דָּת, תַּרְבּוּת, תְּמִיכָה לַעֲנִיִּים, עֶזְרָה מֵדִיצִינִית, סִיּוּעַ לְמוֹסָדוֹת וְעוֹד, אֲבָל לְמַעַן גַּשֵּׁם בַּחַיִּים אֶת כׇּל הַדְּבָרִים הָאֵלֶּה נְחוּצָה לָנוּ עֶזְרַת הַקָּהָל. וַעֲדַת הַעֲרָכָה הַמֻּוֽרְכֶּבֶת מִבָּאֵי-כֹּחַ סוּגִים שׁוֹנִים, הֵטִילָה מִסִּים חׇדְשִׁיִּים עַל כׇּל בְּנֵי הָעֵדָה. הַמִּסִּים הָאֵלֶּה אֵינָם גְּדוֹלִים בְּהִתְחַשְּׁבוּת עִם הַצְּרָכִים הַמְּרֻוֽבִּים שֶׁל הָעֵדָה וְעִם זֶה שֶׁאָנוּ הִפְסַקְנוּ אֶת מַס הַגְבָּלָה שֶׁהוּא הָיָה הַיְּסוֹד הָעִיֽקָּרִי שֶׁל הַכְנָסוֹת הַוְּעָדִים הַקּוֹדְמִים וּפָטַרְנוּ אֶת הַקָּהָל מֵחֲמַת הַבִּלְתִּי יָשָׁר. יַחַד עִם הַצִּבּוּר אָנוּ שׁוֹאֲפִים לְבִסּוּס הָעֵדָה, ע"י אֶמְצָעִים שֶׁהוּא, עפ"י הַבָּעוֹתָיו בַּאֲסֵפוֹת כְּלָלִיּוֹת, מָצָא אוֹתָם לַהֲכִי נְכוֹנִים וִישָׁרִים וְהֵם הֲטָלַת מַס הַעֲרָכָה עַל כׇּל אִישׁ וָאִישׁ.
בְּטוּחִים אָנוּ בְּהָרֶגֶשׁ הַלְּאֻוֽמִּי הַבָּרִיא שֶׁל הַצִּבּוּר שֶׁיִּתֵּן לָנוּ אֶת יָדוֹ לְהָקִים בְּחֵיפָה עֵדָה עִבְרִית מוֹפְתִית, עוֹמֶדֶת בִּרְשׁוּת עַצְמָהּ וְקַיֶּמֶת בְּעֶזְרַת כׇּל בָּנֶיהָ-בּוֹנֶיהָ, לְכָבוֹד לְהָעָם וְלָאָרֶץ.
חֵיפָה
אֲדָר א' תרפ"ד
אֶל הַצִּבּוּר הָעִבְרִי בְּחֵיפָה.
בְּהֶתְאֵם לְהַבָּעַת הָאֲסֵפָה הַכְּלָלִית שֶׁל מְשַׁלְּמֵי הַעֲרָכָה הֶחְלַטְנוּ לְפַרְסֵם רְשִׁימָה שֶׁל מְשַׁלְּמֵי מַס הַעֲרָכָה לְטוֹבַת הַקְּהִלָּה הָעִבְרִית בְּחֵיפָה.
רְשִׁימָה זוֹ תְּפֻוֽרְסַם בְּחֹדֶשׁ אֱלוּל וְאָנוּ מְבַקְּשִׁים אֶת כׇּל אֵלֶּה שֶׁסֵּרְבוּ אוֹ הִתְרַשְּׁלוּ בְּתַשְׁלוּמֵיהֶם לְמַלֹּאות אֶת חוֹבָתָם בִּדְבַר תַּשְׁלוּם הַמַּס עַד הַזְּמַן הַמְּיֹוֽעָד הֵחֵל מֵחָדָשׁ שְׁבָט תרפ"ד, לְמַעַן לֹא יִזָּכֵר שְׁמָם בֵּין אֵלֶּה שֶׁלֹּא הִשְׁתַּתְּפוּ בְּמַעֲשֶׂה בְּקִיּוּם הָעֵדָה וְשָׁלְלוּ מֵאֵת וַעַד הָעֵדָה אֶת הָאֶפְשָׁרוּת לְמַלֹּאות אֶת הַדְּרִישׁוֹת שֶׁל הַסּוּגִים הַשּׁוֹנִים.
מִלּוּי חוֹבוֹתָיו שֶׁל וַעַד הַקְּהִלָּה תָּלוּי וְעוֹמֵד לְגַמְרֵי מִמִּלּוּי חוֹבוֹתֵיהֶם שֶׁל בְּנֵי הָעֵדָה.
חֵיפָה
מְנַחֵם אָב תרפ"ד
מִכְתָּב חוֹזֵר אֶל בְּנֵי הַקְּהִלָּה!
קְהִלַּת חֵיפָה יָצְאָה מֵחִתּוּלֶיהָ וּמֵעִיר מִצְעָר נִהְיְתָה לְ"עִיר וָאֵם בְּיִשְׂרָאֵל", הוֹדוֹת לְהָעֲלִיָּה הָרְצוּיָה שֶׁל שְׁנַת תרפ"ה הִגִּיעַ מִסְפַּר בְּנֵי יִשְׂרָאֵל אֲשֶׁר בְּחֵיפָה, לִשְׁנֵים עָשָׂר אֶלֶף וְהַמִּסְפָּר הוֹלֵךְ וְגָדוֹל.
כְּאָדָם הָרִאשׁוֹן בִּיצִירָתוֹ שֶׁמִּכׇּל הָעוֹלָם כֻּלּוֹ הֻצְבַּר עֲפָרוֹ, כָּךְ נוֹצַר וְהִתְהַוָּה הַיִּשּׁוּב בְּחֵיפָה. שְׁבִי גֹּלָה מֵאַרְבַּע כַּנְפוֹת הַתֵּבֵל עִם יְסוֹד מוּצָק שֶׁל יְלִידֵי וּבְנֵי הָאָרֶץ אֵלֶּה הֵם הַתִּרְכֹּבֶת שֶׁל הָעֵדָה הָעִבְרִית בְּחֵיפָה. מְשֻׁוֽנֵּי הַגְּוָנִים וּמֻוֽפְרְזֵי הַדְּרִישׁוֹת שֶׁצׇּרְכֵיהֶם מְרֻוֽבִּים לְפִי מַעַמְדֵיהֶם וְהַשְׁקָפוֹתֵיהֶם, לְפִי חִנּוּכָם וְהֶרְגֵּלָם.
הָאֹפֶק הָרָחָב שֶׁל הָעֲבוֹדָה בִּשְׂדֵה הַקְּהִלָּה הַחֵיפָאִית נִשְׁקָף לִפְנֵי חַבְרֵי וַעַד-הָעֵדָה מִיָּד בְּהִכָּנְסָם בְּרֵאשִׁית תרפ"ו לַעֲבוֹדָתָם לְשֵׁרוּת הַצִּבּוּר. חֲדוּרֵי אַחְרָיוּת וְרַעֲיוֹן הַפְּעֻוֽלָּה לְפִי עֵרֶךְ הַזְּמַן וַחֲשִׁיבוּת הַמָּקוֹם הִצִּיבוּ חַבְרֵי הַוַּעַד אֶת גְּבוּל הַתַּקְצִיב מִמֵּאוֹת לַאֲלָפִים.
לְאַחֲרֵי סִדּוּר הָעִנְיָנִים הַהַנְהָלָתִיִּים שֶׁל הַוַּעַד וְשֶׁל "מִשְׂרַד הָרַבָּנוּת" בְּהִשְׁתַּדְּלוֹ לְהֵיטִיב אֶת צוּרָתָם הַחֲצוֹנִית ע"י חִלּוּף הַדִּירָה לְיוֹתֵר מַתְאִימָה וְכַדּוֹמֶה, נִגַּשׁ הַוַּעַד לַעֲבוֹדוֹת יוֹתֵר רְחָבוֹת וְנִכְנַס בְּעֹוֽל הָעִנְיָנִים הַחִיּוּנִיִּים שֶׁל הָעֵדָה.
לְרַגְלֵי רִבּוּי הַיִּשּׁוּב גָּדְלוּ מִמֵּילָא הוֹצָאוֹת הַוַּעַד לִתְמִיכָה, עֶזְרָה רְפוּאִית וְכַדּוֹמֶה. הַוַּעַד אָחַז בַּעֲבוֹדוֹת פְּרוֹדוּקְטִיבִיּוּת כָּאֵלֶּה שֶׁיְּדֵי הַוְּעָדִים הַקּוֹדְמִים לֹא הִגִּיעוּ עַדֵּיהֶן.
בְּקֶשֶׁר עִם שְׁאֵלַת הַחִנּוּךְ שֶׁעָמְדָה בְּתׇקְפָהּ בְּכׇל הָאָרֶץ אִשֵּׁר הַוַּעַד תַּקְצִיב שֶׁל לְמַעְלָה מֵאֶלֶף לימ. לְטוֹבַת בָּתֵּי סֵפֶר, גַּנֵּי יְלָדִים, מִטְבָּחִים וּמוֹסָדוֹת תַּרְבּוּתִיִּים. הַוַּעַד קִבֵּל עָלָיו יַחַד עִם הַהִסְתַּדְּרוּת נְשֵׁי "הֲדַסָּה" לְהָקִים בֵּית חוֹלִים עִבְרִי בְּחֵיפָה שֶׁבִּנְיָנוֹ יַעֲלֶה כַּעֲשֶׂרֶת אֲלָפִים ל"מ. הַוַּעַד קָבַע בְּתַקְצִיבוֹ מֵעַכְשָׁו סְכוּם חׇדְשִׁי מְסֻוֽיָּם לְטוֹבַת הַבִּנְיָן.
הַוַּעַד מִשְׁתַּתֵּף בְּעֶזְרָה לִמְחֻוֽסְּרֵי עֲבוֹדָה שֶׁמִּסְפָּרָם הִתְחִיל לִהְיוֹת מֻוֽרְגָּשׁ בְּהַזְּמָן הָאַחֲרוֹן. הַוַּעַד עוֹזֵר כִּמְעַט לְכׇל מוֹסְדוֹת הַצְּדָקָה, הַחִנּוּךְ וְהַתַּרְבּוּת שֶׁבָּעִיר. הַוַּעַד דּוֹאֵג לְכׇל הָעִנְיָנִים הַצִּבּוּרִיִּים הַכְּלָלִיִּים שֶׁל הָעֵדָה וּמְשַׁמֵּשׁ בְּכׇל מִקְרֶה וּמִקְרֶה לְכֹחַ רֶפְּרֵזֶנְטִיבִי שֶׁל הַיַּהֲדוּת הַחֵיפָאִית.
כׇּל זֶה הִגְדִּיל אֶת הַתַּקְצִיב הַשְּׁנָתִי שֶׁל הַוַּעַד עַד שֵׁשֶׁת-שִׁבְעַת אֲלָפִים ל"מ.
הַוַּעַד נִכְנַס בְּעֹוֽל זֶה, לַמְרוֹת שֶׁהַהַכְנָסוֹת הָעַכְשָׁוִיּוֹת שֶׁלּוֹ לֹא מַרְשׁוֹת אֶת זֶה, עִם הַבִּטָּחוֹן הַגָּמוּר שֶׁהַצִּבּוּר הַחֵיפָאִי יָבוֹא לְעֶזְרָתוֹ. הַצִּבּוּר צָרִיךְ לִהְיוֹת נוֹתֵן וּמְקַבֵּל. כִּי אִם "אֵין קֶמַח אֵין תּוֹרָה".
הַהַכְנָסוֹת שֶׁל מַס הַבָּשָׂר, מַס אִשּׁוּרִים וְכַדּוֹמֶה לֹא מַסְפִּיקוֹת לְהַוַּעַד אֶת צְרָכָיו הַמְּרֻוֽבִּים וְתִקְוָתוֹ מְבֻוֽסָּסָה כָּעֵת בְּעִיֽקָּר עַל הַתְּרוּמוֹת הַיְּשָׁרוֹת שֶׁל בְּנֵי הַקְּהִלָּה עַל מַס הַהַעֲרָכָה.
כׇּל יְהוּדִי וִיהוּדִי מִתּוֹשְׁבֵי חֵיפָה, כְּחָדָשׁ כְּיָשָׁן, צָרִיךְ לַעֲזֹר בְּפֹעַל לְקִיּוּם וְשִׁכְלוּל הָעֵדָה. אֶחָד הַמַּרְבֶּה וְאֶחָד הַמַּמְעִיט, אִישׁ לְפִי אֶמְצָעָיו וְאֶפְשָׁרִיּוֹתָיו, בַּל יֵעָדֵר אַף תּוֹשָׁב מֵרְשִׁימַת מְשַׁלְּמֵי הַהַעֲרָכָה.
הַוַּעַד עָשָׂה אֶת הַנִּסָּיוֹן וְהֶעֱמִיס עַל עַצְמוֹ הוֹצָאוֹת מְרֻוֽבּוֹת, הוֹצָאוֹת הֶכְרֵחִיּוֹת לְטוֹבַת הַקְּהִלָּה לְכׇל עַנְפֵי צְרָכֶיהָ הַמְּרֻוֽבִּים. הַוַּעַד רוֹצֶה לְמַלֹּאות אֶת חוֹבָתוֹ, תְּנוּ לוֹ אֶת הָאֶפְשָׁרוּת לְכָךְ. מַלְּאוּ גַּם אַתֶּם, יְהוּדֵי חֵיפָה, אֶת חוֹבַתְכֶם לְהַקְּהִלָּה וְסַלְּקוּ בְּהַרְחָבַת הַלֵּב אֶת סְכוּם מַס הַהַעֲרָכָה שֶׁהוּטַל עַל כׇּל אֶחָד וְאֶחָד מִכֶּם. בְּיֶדְכֶם הוּא הַדָּבָר לְהָרִים אֶת עֵרֶךְ הַקְּהִלָּה, לְבַסְּסָהּ וּלְחׇזְקָהּ. הַקְּהִלָּה הִיא אֵבֶר מֵהַגּוּף הַכְּלָלִי שֶׁל בֵּיתֵנוּ הַלְּאֻוֽמִּי. בְּאִי הִשְׁתַּתְּפוּתְכֶם לְטוֹבַת הַקְּהִלָּה, אֶת נֶפֶשׁ "הַבַּיִת" אַתֶּם קוֹבְעִים.
הָבוּ גֹּדֶל לַתְּקוּפָה וְלַמָּקוֹם!
כִּסְלֵו תרפ"ו
חֵיפָה
לְאַפְרוֹשֵׁי מֵאִסּוּרָא
מִסִּבַּת מַחֲלַת הַדֶּבֶר בְּעוֹפוֹת מוֹכְרִים הַנׇּכְרִים עוֹפוֹת שְׁחוּטִים בְּתוֹר כְּשֵׁרִים, וְלָכֵן מָצָאנוּ לְחוֹבָתֵנוּ לְהַזְהִיר אֶת הַצִּבּוּר הָעִבְרִי בְּחֵיפָה, בְּשׁוּם אֹוֽפֶן לֹא לִקְנוֹת עוֹפוֹת שְׁחוּטִים מֵהַנׇּכְרִים, שֶׁהֵם בְּחֶזְקַת נְבֵלָה וּטְרֵפָה
תרפ"ט
בְּצַעַר עָמֹוֽק אָנוּ מוֹדִיעִים לָכֶם עַל פְּטִירַת רֹאשׁ מִשְׁפַּחְתֵּנוּ הַמָּנוֹחַ אַהֲרֹוֽן אַבּוּטְבּוּל זַ"ל שֶׁשָּׁבַק חַיִּים לְכׇל חַי בְּלֵיל רְבִיעִי בְּשָׁעָה 7 בַּלַּיְלָה חֲצוֹת בִּשְׁנַת 64 לְחַיָּיו וּמְבַקְּשִׁים אוֹתְכֶם לָבוֹא לַחֲלֹק לוֹ אֶת כְּבוֹדוֹ הָאַחֲרוֹן.
הַהַלְוָיָה תֵּצֵא מִבֵּית הַמָּנוֹחַ הַיּוֹם בְּשָׁעָה 2 אחה"צ
י"ב שְׁבָט רפ"ט
חֵיפָה
בְּיוֹם רִאשׁוֹן ח' סִיוָן (27.5.28) בְּשָׁעָה 6 אחה"צ בָּאַמְפִיתֵיֽאַטְרוֹן עַל הָדָר הַכַּרְמֶל בְּקֶשֶׁר עִם שְׁאֵלַת הָעֲלִיָּה וְגֵרוּשִׁים מִן הָאָרֶץ
יִנְאֲמוּ הא: הָרַב קָנִיאֵל י. ד"ר וַיְנְשֵׁל א. ד"ר וָשִׁיץ א. רֶפֶּטוּר בֵּרְל
דְּפוּס י. קִיזֶרְמָן
ח.נ.
אָנוּ מִתְכַּבְּדִים לְהַמְצִיא לכ' אֶת חוֹבֶרֶת הַדִּין וְחֶשְׁבּוֹן שֶׁלָּנוּ לִשְׁנַת תרפ"א.
יַחַד עִם זֶה אָנוּ מוֹדִיעִים לוֹ שֶׁהָאֲסֵפָה הַכְּלָלִית שֶׁל חַבְרֵי הָעֵדָה תִּהְיֶה בְּמוֹצָאֵי שַׁבָּת אוֹר לה' חֶשְׁוָן בְּשָׁעָה 7 בְּאוּלַם בֵּית הַסֵּפֶר "נֶצַח יִשְׂרָאֵל".
אָנוּ בְּטוּחִים בְּהִתְעַנְיְנוּת כ' בְּעִנְיְנֵי הָעֵדָה וּבְהִשְׁתַּתְּפוּתוֹ בַּאֲסֵפָה זוֹ.
סֵדֶר הַיּוֹם שֶׁל הָאֲסֵפָה: א. דִּין וְחֶשְׁבּוֹן ב. מִשְׁפַּט הַשָּׁלוֹם ג. בִּקֹּרֶת וְהֶעָרוֹת ד. בְּחִירַת וַעֲדַת בִּקֹּרֶת ה. קְבִיעַת וַעֲדַת בְּחִירוֹת וְ. שׁוֹנוֹת.
שִׁלְהֵי דְּתִשְׁרֵי תרפ"ב
חֵיפָה
לִבְנֵי בַּת-גַּלִּים!
לִקְרַאת רֹאשׁ הַשָּׁנָה וְהַיָּמִים הַנּוֹרָאִים הבע"ל רוֹצִים אָנוּ לְעוֹרֵר בָּזֶה אֶת רִגְשׁוֹת לִבְּכֶם לְקִיּוּמוֹ וְשִׁכְלוּלוֹ שֶׁל בֵּית הַכְּנֶסֶת שֶׁבַּשְּׁכוּנָה הַדּוֹרֵשׁ כְּסָפִים מְרֻוֽבִּים בִּכְדֵי לְהַעֲמִידוֹ עַל תִּלּוֹ וְלַהֲבִיאוֹ לִידֵי מַדְרֵגָה שֶׁיִּהְיֶה רָאוּי לְבֵית אֱלֹהִים וְלִכְבוֹד הַשְּׁכוּנָה.
אָנוּ מְטַפְּלִים כָּעֵת בְּהִדּוּרִים פְּנִימִיִּים וּבְתִקּוּנִים חִצוֹנִיִּים שֶׁל הַבַּיִת. צָבַעְנוּ אֶת הַסַּפְסָלִים וְהָרָהִיטִים. לְפָנֵינוּ עוֹד טִיּוּחַ וְצִבּוּעַ הַכְּתָלִים מִבַּחוּץ, הֲקָמַת גָּדֵר מִסָּבִיב לַמִּגְרָשׁ, הוֹסָפַת גְּזוּסְטְרָא וְעוֹד.
אֶמְצָעֵינוּ בָּעַיִן הֵם מְעַטִּים אֲבָל "אֵין הַצִּבּוּר עָנִי". אָנוּ בְּטוּחִים שֶׁאַתֶּם תָּבוֹאוּ לְעֶזְרָתֵנוּ בַּעֲבוֹדַת הַקֹּדֶשׁ וּתְאַפְשְׁרוּ לָנוּ אֶת הוֹצָאַת הַדְּבָרִים אֶל הַפֹּוֽעַל.
מִחוּץ לְהַחַזָּן הַקָּבוּעַ שֶׁלָּנוּ שֶׁהוּא שְׁלִיחַ-צִבּוּר מָסוּר וְרָצוּי אָנוּ מִתְקַשְּׁרִים גַּם עִם בַּעַל תְּפִלָּה לַשַׁחֲרִיתִים בִּשְׁבִיל הַיָּמִים הַנּוֹרָאִים לִשְׂבִיעַת רְצוֹנוֹ שֶׁל הַקָּהָל.
בַּקָּשׁוֹתֵינוּ מִכֶּם הִיא: רִכְשׁוּ לָכֶם בְּעוֹד מוֹעֵד מְקוֹמוֹת לִתְפִלָּה לִגְבָרִים וּלְנָשִׁים, אֶחָד הַקּוֹנֶה וְאֶחָד הַחוֹכֵר אִישׁ אִישׁ כְּפִי יְכׇלְתּוֹ. גַּם בַּעֲלֵי הַמְּקוֹמוֹת מֵהַשָּׁנָה הַקּוֹדֶמֶת מִתְבַּקְּשִׁים לְחַדֵּשׁ אֶת חֲכִירָתָם. סַדְּרוּ אֶת חֶשְׁבּוֹנוֹתֵיכֶם וְסַלְּקוּ בְּהֶקְדֵּם אֶת חוֹבוֹתֵיכֶם עַד כֹּה. חַבְרֵי הַוַּעַד יֵשְׁבוּ מִיּוֹם רְבִיעִי כ"ד אֱלוּל (17.9) עַד יוֹם רִאשׁוֹן כ"ח אֱלוּל (23.9) כׇּל עֶרֶב מִשָּׁעָה 8 עַד 10 לִרְשֹׁם הַמְּקוֹמוֹת.
אָנוּ מְלֵאֵי תִּקְוָה שֶׁתְּפִלּוֹתֵינוּ תִּתְקַבֵּלְנָה בָּרָצוֹן וְשׁוֹכֵן מְרוֹמִים יְמַלֵּא אֶת כׇּל מִשְׁאֲלוֹת לִבֵּנוּ לְטוֹבָה וִיזַכֵּנוּ בִּשְׁנַת גְּאֻוֽלָּה וִישׁוּעָה, גְּאֻוֽלָּה לָאָרֶץ וִישׁוּעָה לָעָם. 
"וְהָיָה כַּאֲשֶׁר יָרוּם מֹשֶׁה יָדוֹ וְגָבַר יִשְׂרָאֵל" אוֹמֶרֶת הַמִּשְׁנָה בְּמַסֶּכֶת רֹאשׁ הַשָּׁנָה: "כׇּל זְמַן שֶׁהָיוּ יִשְׂרָאֵל מִסְתַּכְּלִים כְּלַפֵּי מַעְלָה וּמְשַׁעְבְּדִין אֶת לִבָּם לַאֲבִיהֶם שֶׁבַּשָּׁמַיִם הָיוּ מִתְגַּבְּרִים"!
התר"ץ
בַּת-גַּלִּים
בְּהֶתְאֵם לָזֶה קָבַעְנוּ:
א. יוֹם פִּרְסוּם רְשִׁימוֹת הַבּוֹחֲרִים לַקּוֹנְגְּרֵס - כ"ב תַּמּוּז, 22 יוּלִי. הַשּׁוֹקְלִים מִתְבַּקְּשִׁים לִבְדֹּוֽק אִם נִכְנְסוּ שְׁמוֹתֵיהֶם לִרְשִׁימַת הַבּוֹחֲרִים שֶׁתְּפַרְסֵם וַעֲדַת הַבְּחִירוֹת הַמְּקוֹמִית.
ב. הַגָּשַׁת עִרְעוּרִים שֶׁל הַבּוֹחֲרִים שֶׁשְּׁמוֹתֵיהֶם נִשְׁמְטוּ מִתּוֹךְ הָרְשִׁימוֹת - מִיּוֹם כ"ב תַּמּוּז 22 יוּלִי - עַד כ"ט תַּמּוּז, 29 יוּלִי.
ג. הַגָּשַׁת רְשִׁימוֹת הַמֻּוֽעֲמָדִים לַוַּעֲדָה הָרָאשִׁית לְעִנְיְנֵי הַבְּחִירוֹת - לְיוֹם רִאשׁוֹן כ"ד תַּמּוּז 24 יוּלִי, שָׁעָה 5 אחה"צ. הַבּוֹחֲרִים צְרִיכִים לְהָבִיא אִתָּם לִמְקוֹם הַקַּלְפִּי אֶת הַשֶּׁקֶל שֶׁלָּהֶם וְכֵן מִתְבַּקְּשִׁים הֵם לְהָבִיא אִתָּם תְּעוּדַת זֶהוּת הַמְּעִידָה, כִּי הַבּוֹחֵר הוּא הוּא הָאִישׁ שֶׁשְּׁמוֹ רָשׁוּם עַל הַשֶּׁקֶל.
דְּפוּס א. סְטְרוֹד
תֵּל-אָבִיב
בּוֹחֲרִים!
אַחֲרֵי הַפְסָקָה שֶׁל שָׁנָה וָחֵצִי, נִגַּשׁ הַצִּבּוּר הַיְּהוּדִי בְּחֵיפָה לְחַדֵּשׁ ע'י בְּחִירוֹת אֶת בִּיאוּת-הַכֹּחַ הָרִשְׁמִית שֶׁלּוֹ. אֵין בָּרֶגַע הַזֶּה שׁוּם סִכְסוּכִים בָּעֵדָה שֶׁלָּנוּ בֵּין הַכִּתּוֹת, מָה שֶׁהִגְדִּיל אֶת הָאִנְטֶרֶס וְאֶת הַהִשְׁתַּתְּפוּת בַּבְּחִירוֹת הָאַחֲרוֹנוֹת. אֲבָל יֵשׁ לְפָנֵינוּ עֵדָה גְּדוֹלָה שֶׁל כִּמְעַט 12000 נֶפֶשׁ הַהוֹלֶכֶת וּגְדֵלָה מִיּוֹם לְיוֹם וְשֶׁיַּחַד אִתָּהּ הוֹלֵךְ וְגָדֵל גַּם הָאִנְטֶרֶס שֶׁיֵּשׁ בְּחַבְרֵי הָעֵדָה בְּוַעַד שֶׁלָּהֶם.
לַמְרוֹת שֶׁחֻוֽקַּת הַקְּהִלּוֹת עוֹד לֹא נִתְאַשְּׁרָה, לַמְרוֹת שֶׁחוּג הַפְּעֻוֽלָּה שֶׁל וַעַד הָעֵדָה הוּא צַר מְאֹד בְּהַשְׁוָאָה עִם חוּג הַפְּעֻוֽלָּה שֶׁל קְהִלּוֹת הַגּוֹלָה, בְּכׇל זֹאת מִתְרַכְּזִים בָּהּ כְּבָר הַיּוֹם עִנְיָנִים חֲשׁוּבִים וְחִיּוּנִיִּים, וְחוֹבָה קְדוֹשָׁה שֶׁל כׇּל חֲבֵר הָעֵדָה, לְהַשְׁפִּיעַ לְפִי יְכׇלְתּוֹ עַל מַהֲלַךְ הָעִנְיָנִים. הַהַשְׁפָּעָה הַיְּחִידָה וַהֲכִי גְּדוֹלָה הִיא הַהִשְׁתַּתְּפוּת בַּבְּחִירוֹת, הַבָּעַת דַּעְתּוֹ שֶׁל חֲבֵר הָעֵדָה אוֹדוֹת הַכִּשָּׁרוֹן וְהָאֹוֽפִי שֶׁל הָאֲנָשִׁים הַמְּנַהֲלִים אֶת הָעֵדָה וְגַם אוֹדוֹת הַשִּׁטָּה וְהַדֶּרֶךְ. הַטַּעֲנָה אוֹ הַתְּלוּנָה שֶׁהַוַּעַד לֹא מִלֵּא אֶת חוֹבָתוֹ כָּרָאוּי, לֹא יְכוֹלָה לְשַׁמֵּשׁ הַנָּחָה לְמַסְקָנָה שֶׁלֹּא כְּדַאי אוֹ לֹא צָרִיךְ לְהִשְׁתַּתֵּף בַּבְּחִירוֹת. הַהִגָּיוֹן מְחַיֵּיֽב אֶת הַהֶפֶךְ. מִי שֶׁמָּצָא שֶׁהַדֶּרֶךְ לֹא נְכוֹנָה יִשְׁתַּתֵּף וְיַשְׁפִּיעַ שֶׁיִּבָּחֲרוּ אֲנָשִׁים בַּעֲלֵי שִׁיטוֹת אֲחֵרוֹת, אוֹ שֶׁיֻּוֽכְרְחוּ חַבְרֵי הַוַּעַד הַקּוֹדְמִים לַעֲבֹוֽר לְשִׁיטָה אַחֶרֶת.
וַעֲדַת הַבְּחִירוֹת הַמֻּוֽרְכֶּבֶת מִבָּאֵי-כֹּחַ כׇּל הַמִּפְלָגוֹת שֶׁחֲפֵצוֹת לְהִשְׁתַּתֵּף, מִפְלָגוֹת שְׂמֹאל, יָמִין וּמֶרְכָּז, פּוֹנֶה בָּזֶה בִּקְרִיאָה לְבָבִית לְכׇל תּוֹשָׁבֵי חֵיפָה הַבּוֹגְרִים שֶׁיִּתְאַרְגְּנוּ וְיִשְׁתַּתְּפוּ כְּאִישׁ אֶחָד בַּבְּחִירוֹת לְוַעַד הָעֵדָה שֶׁנִּקְבְּעוּ לְיוֹם י'ד אָב תרפ,ה (4 לְאַבְגּוּסְט 1925)
כְּדֵי לְאַפְשֵׁר לְכׇל בּוֹחֵר וּבוֹחֶרֶת אֶת הִשְׁתַּתְּפוּתָם בַּבְּחִירוֹת, מְחַלֶּקֶת וַעֲדַת הַבְּחִירוֹת ע'י שְׁלִיחֶיהָ אֶת כַּרְטִיס הַבּוֹחֵר בְּכׇל הָעִיר, וְהִיא תְּאַפְשֵׁר לְאֵלֶּה שֶׁלֹּא קִבְּלוּ אֶת כַּרְטִיס הַבּוֹחֵר בְּבֵיתָם לְקַבֵּל אוֹתוֹ בְּמִשְׂרַד וַעַד הָעִיר. הִיא קָבְעָה אֶת שְׁעוֹת הַפְּתִיחָה בְּאֹוֽפֶן שֶׁכָּזֶה שֶׁאֲפִיֽלּוּ הֲכִי טְרוּדִים בַּעֲבוֹדָתָם אוֹ בְּעִסְקָם יוּכְלוּ לְהִשְׁתַּתֵּף, וְהִיא הִגְדִּילָה עַל פִּי דְּרִישַׁת מְעֻוֽנְיָנִים אֶת מִסְפַּר מְקוֹמוֹת הַקַּלְפִּי.
הוֹרָאוֹת: זְכוּת הַבְּחִירָה: לְכׇל בּוֹחֵר וּבוֹחֶרֶת מִ-20 שָׁנָה וָמַעְלָה הַיּוֹשְׁבִים בִּקְבִיעוּת בְּחֵיפָה לֹא פָּחוֹת מִ-6 חֲדָשִׁים. זְכוּת לְהִיֽבָּחֵר: לְכׇל בּוֹחֵר שֶׁיָּיֽשַׁב בִּקְבִיעוּת בְּחֵיפָה לְכׇל הַפָּחוֹת שָׁנָה 
לְהַגִּישׁ רְשִׁימוֹת מֻוֽעֲמָדִים אֶפְשָׁר עַד יוֹם הָרִאשׁוֹן בָּעֶרֶב שָׁעָה 7 בְּמִשְׂרַד וַעַד הָעִיר. זְכוּת לְהַגִּישׁ רְשִׁימַת מֻוֽעֲמָדִים יֵשׁ לְכׇל מִפְלָגָה מֻוֽכֶּרֶת, וּלְכׇל קְבוּצָה שֶׁל 25 אִישׁ הַחֲתוּמִים עַל הָרְשִׁימָה. עַל פִּתְקַת הַבְּחִירָה כׇּל בּוֹחֵר צָרִיךְ לִרְשֹׁוֽם אֶת שֵׁם הַקְּבוּצָה אוֹ הַמִּפְלָגָה אֲשֶׁר לְחֶשְׁבּוֹנָהּ תִּסָּפַח הַפִּתְקָה הַזּוֹ. יֵשׁ הָרְשׁוּת לְהוֹסִיף עַל הָרְשִׁימָה שֶׁל אֵיזֶה מִפְלָגָה גַּם שְׁמוֹת מֻוֽעֲמָדִים שֶׁל רְשִׁימוֹת אֲחֵרוֹת. הַקּוֹלוֹת הַבּוֹדְדִים שֶׁקִּבֵּל מֻוֽעֲמָד נוֹסָפִים עַל הַקּוֹלוֹת שֶׁקִּבֵּל בִּרְשִׁימָה מִפְלַגְתִּית. אָסוּר לִכְתֹּוֽב עַל הַפִּתְקָא יוֹתֵר שֵׁמוֹת מִמִּסְפַּר הַחֲבֵרִים הַקְּבוּעִים לְהַוַּעַד. כׇּל בּוֹחֵר צָרִיךְ לְהִתְחַשֵּׁב עִם הַמְּקוֹמוֹת הַקְּבוּעִים בִּשְׁבִיל מֻוֽעֲמָדִים סְפָרַדִּים. מִי שֶׁלֹּא נִרְשַׁם בִּרְשִׁימַת הַבּוֹחֲרִים אוֹ לֹא קִבֵּל כַּרְטִיס בּוֹחֵר עַד יוֹם הָרִאשׁוֹן בָּעֶרֶב, צָרִיךְ לִפְנוֹת בַּיּוֹם הַשֵּׁנִי (3 לְאַבְגּוּסְט 1925) מִשָּׁעָה 7 בַּבֹּקֶר עַד 9 בָּעֶרֶב לְמִשְׂרַד וַעַד הָעֵדָה.
מְקוֹמוֹת הַקַּלְפִּי: א) הַתֶּכְנִיּוֹן ב) מִטְבַּח הַפּוֹעֲלִים ג) מִשְׂרַד וַעַד הָעֵדָה ד) בֵּית הַכְּנֶסֶת "סְטַמְבּוּלְיָה" ה) בֵּית הַוַּעַד "בַּת גַּלִּים" וְ) בֵּית הַוַּעַד "נְוֵה שַׁאֲנָן" ז) בֵּית הַכְּנֶסֶת 'הַדְרַת קֹוֽדֶשׁ' ח) בֵּית הַכְּנֶסֶת 'נַחֲלַת יִשְׂרָאֵל' ט) הַכְנָסַת אוֹרְחִים.
יְהוּדֵי חֵיפָה הִתְעַנְיְנוּ וְהִשְׁתַּתְּפוּ כְּאִישׁ אֶחָד בַּבְּחִירוֹת!
 בְּבִרְכַּת הַתְּחִיָּה וַעֲדַת הַבְּחִירוֹת.
וַעַד הָעֵדָה הָעִבְרִית, שֶׁהַבְּחִירוֹת אֵלָיו נִקְבְּעוּ לי"ד מְנַחֵם אָב - .4.8.25 הוּא בְּכׇל אֹוֽפֶן מוֹסָד חָשׁוּב בְּחַיֵּי הַיְּהוּדִים.
הוּא הַתּוֹמֵךְ בְּאֹוֽפֶן קָבוּעַ בַּעֲנִיֵּי הָעִיר וּבְעוֹבְרֵי דֶּרֶךְ, בְּבֵית הַחוֹלִים, בְּבֵית הַיְּתוֹמִים, בַּמִּטְבָּחִים, בְּגַנֵּי הַיְּלָדִים, בְּמִשְׁפַּט הַשָּׁלוֹם וְעוֹד וָעוֹד וְכׇל הַמּוֹסָדוֹת הַדָּתִיִּים שֶׁבָּעִיר אַף הַתַּקְצִיב שֶׁל מִשְׂרַד הָרַבָּנוּת מֻוֽטָּל עָלָיו. הוּא הוּא הַבָּא-כֹּחַ הַיְּחִידִי שֶׁל כׇּל הָעֵדָה וְהוּא הַמְּשַׁמֵּשׁ גַּם בְּתוֹר מֻוֽכְתָּר רִשְׁמִי הַמְּאַשֵּׁר בַּקָּשׁוֹת הָעֲלִיָּה וְכׇל מִינֵי תְּעוּדוֹת,הַחֲשׁוּבוֹת בְּחַיֵּי הַכְּלָל וְהַפְּרָט.
יָשִׂים כׇּל זֶה אֶל לִבּוֹ כׇּל מִי שֶׁעִנְיְנֵי הַצִּבּוּר הָעִבְרִי קְרוֹבִים אֶל לִבּוֹ, יִזְכֹּוֽר אֶת יוֹם הַבְּחִירוֹת לְוַעַד הָעֵדָה וְיִשְׁתַּתֵּף בָּהֶן.
יְהוּדֵי חֵיפָה בֹּאוּ בַּהֲמוֹן!
הַזְּכוּת לִבְחֹוֽר: לְכׇל אִישׁ וְאִשָּׁה מֵעֶשְׂרִים שָׁנָה וָמַעְלָה הַגָּרִים בִּקְבִיעוּת בְּחֵיפָה לֹא פָּחוֹת מִשִּׁשָּׁה חֲדָשִׁים.
הַזְּכוּת לְהִבָּחֵר: לְכׇל בּוֹחֵר הַיּוֹשֵׁב בְּחֵיפָה לֹא פָּחוֹת מִשָּׁנָה אַחַת.
זְכוּת הַבְּחִירָה: לְכׇל אִישׁ אוֹ אִשָּׁה מִיִּשְׂרָאֵל שֶׁהֵם א) לְמַעְלָה מֵעֶשְׂרִים שָׁנָה ב) יוֹשְׁבִים יְשִׁיבַת קֶבַע בְּחֵיפָה לכה"פ שִׁשָּׁה חֳדָשִׁים בְּלִי הַפְסָקָה ג) נִרְשְׁמוּ בִּרְשִׁימַת הַבּוֹחֲרִים וְקִבְּלוּ כַּרְטִיס שֶׁל בּוֹחֵר.
כְּדֵי לְהִבָּחֵר צָרִיךְ הַמֻּוֽעֲמָד לִהְיוֹת בְּגִיל שֶׁל 25 שָׁנָה לכה"פ.
רְשִׁימַת הַבּוֹחֲרִים: הַקָּהָל מֻוֽזְמָן לִבְדֹּוֽק אֶת רְשִׁימַת הַבּוֹחֲרִים וּלְתַקֵּן אוֹתָהּ ע"י מְחִיקַת הַמְּיֻוֽתָּרִים וְהוֹסָפַת הַחֲסֵרִים בְּכׇל יוֹם מֵהַיּוֹם עַד יוֹם הַחֲמִשִׁי ז' כִּסְלֵו תרפ"ד 15 לְנוֹבֶמְבֶּר 1923 מִשָּׁעָה 12 בַּצׇּהֳרַיִם עַד שָׁעָה 2 וּמִשָּׁעָה 5 אחה"צ עַד שָׁעָה 8 בָּעֶרֶב בְּמִשְׂרַד וַעַד הָעִיר. הַתִּקּוּנִים נַעֲשִׂים לֹא עַל הָרְשִׁימָה, כִּי אִם עַל שְׁנֵי נְיָרוֹת מְיֻוֽחָדִים אֶחָד "לִמְחִיקוֹת" וְאֶחָד "לְהוֹסָפוֹת". צָרִיךְ גַּם לְהָעִיר אֶת הַנִּמּוּק: לְמָשָׁל, 'מֵת', 'עָזַב', 'בָּא מֵחָדָשׁ', 'נִשְׁכָּח'. הַנְּיָרוֹת צְרִיכִים לִהְיוֹת חֲתוּמִים ע"י הָאִישׁ הַמְּתַקֵּן אוֹ הַהִסְתַּדְּרוּת הַמְּתַקֶּנֶת.
רְשִׁימוֹת הַמֻּוֽעֲמָדִים: לְכׇל מִפְלָגָה וְכִתָּה בַּת 30 אִישׁ לכה'פ (שֶׁכֻּלָּם צְרִיכִים לִהְיוֹת בּוֹחֲרִים) יֵשׁ הָרְשׁוּת לְהַגִּישׁ רְשִׁימוֹת הַמֻּוֽעֲמָדִים שֶׁלָּהּ: הָרְשִׁימָה הַזּוֹ צְרִיכָה לִהְיוֹת חֲתוּמָה ע'י הַהִסְתַּדְּרוּת הַמַּגִּישָׁה אוֹ ע'י 30 בּוֹחֵר וּלְהָכִיל אֶת שֵׁמוֹת הַפְּרָטִיִּים וּשְׁמוֹת הַמִּשְׁפָּחָה שֶׁל הַמֻּוֽעֲמָדִים.
מִסְפַּר הַמֻּוֽעֲמָדִים: 18 חֲבֵרִים נִבְחָרִים לְוַעַד הָעִיר וּבֵינֵיהֶם, לְפִי הַהֶסְכֵּם, 8 סְפָרַדִּים.
הַבְּחִירוֹת הֵן כְּלָלִיּוֹת, שָׁווֹת, יְשָׁרוֹת, חֲשָׁאִיּוֹת וְיַחֲסִיּוֹת.
 בְּבִרְכַּת הַבִּנְיָן וַעֲדַת הַבְּחִירוֹת.
בַּעֲלֵי בָּתֵּי אֹכֶל פֶּנְסִיּוֹנִים וּמְלוֹנִים עִם מִטְבָּח שֶׁבְּחֵיפָה
הֱיוֹת שֶׁהַרְבֵּה מִבַּעֲלֵי בָּתֵּי אֹכֶל פֶּנְסִיּוֹנִים וּמְלוֹנִים, לֹא הוֹעִילוּ לָסוּר אֶל מִשְׂרַד הָרַבָּנוּת לְסַדֵּר עִנְיְנֵי הַכְשָׁרַת מִטְבְּחֵיהֶם לַזְּמַן הַמֻּוֽגְבָּל, לַמְרוֹת הוֹדָעָתֵנוּ הַפֻּוֽמְבִּית מכב' כִּסְלֵו ש.ז. הֶחְלַטְנוּ לְהַאֲרִיךְ אֶת הַזְּמַן עַד ז' טֵבֵת יַחַד עִם זֶה אָנוּ מַתְרִים שֶׁבְּנוֹגֵעַ לְאֵלֶּה שֶׁלֹּא יוֹפִיעוּ עַד זְמַן ה'נל, בְּלִי יוֹצֵא מִן הַכְּלָל וְלֹא יְסַדְּרוּ אֶת הַכְשָׁרַת מִטְבְּחֵיהֶם, נֶאֱלָצִים נִהְיֶה לְפַרְסֵם בָּרַבִּים שֶׁאָנוּ מְסִירִים מֵעָלֵינוּ כׇּל אַחְרָיוּת בִּדְבַר הַכַּשְׁרוּת, הֱיוֹת שֶׁאֵינָם תַּחַת הַשְׁגָּחָתֵנוּ
א. טֵבֵת תרפ'ו
רֹוֽב הַקַּצָּבִים הַמְּקוֹמִיִּים הִתְאַחֲדוּ לַהֲרֹוֽס אֶת יְסוֹדוֹת הַכַּשְׁרוּת בָּעִיר וְאִרְגּוּן הַקְּהִלָּה וְהֵבִיאוּ שׁוֹחֵט עוֹפוֹת, פּוֹרֵץ גָּדֵר מִנְּוֵה-שַׁאֲנָן, וְסִדְּרוּ אֶת הַשְּׁחִיטָה עַל יָדוֹ בְּלִי כׇּל הַשְׁגָּחָה שֶׁהִיא מִצַּד הָרַבָּנוּת וּמִבְּלִי לְשַׁלֵּם כׇּל מַס לְוַעַד הַקְּהִלָּה. זֶה מִכַּמָּה שָׁנִים שֶׁחֶבֶר קַצָּבִים הִשְׁתַּלֵּט עַל שׁוּק הַבָּשָׂר הַמְּקוֹמִי, עוֹשֶׂה בּוֹ כִּרְצוֹנוֹ וְאֵינוֹ נוֹתֵן לְקַצָּבִים אֲחֵרִים לְהוֹפִיעַ בַּשּׁוּק הַחֵיפוֹאִי.
אֵין בִּרְצוֹנֵנוּ לְגוֹלֵל בְּגִלּוּי-דַּעַת אֶת כׇּל הַפָּרָשָׁה הָאֲרֻוֽכָּה שֶׁל מַאֲמַצֵּי הַוַּעַד לִשְׁבֹּוֽר אֶת כֹּחַ הִשְׁתַּלְּטוּת זוֹ. מַסְפִּיק אִם נְצַיֵּיֽן אֶת הָעֻוֽבְדָּה הָאַחֲרוֹנָה שֶׁבִּגְלַל זֶה שֶׁהַוַּעַד נָתַן רִשָּׁיוֹן לְקַצָּבִים אֲחָדִים שֶׁהָיוּ בַּאֲגֻוֽדָּתָם וּמִפְּנֵי אֵיזֶה סִכְסוּכִים פְּנִימִיִּים עָזְבוּ אֶת הָאֲגֻוֽדָּה. הִרְשׁוּ לָהֶם הַקַּצָּבִים לְהַתְחִיל בְּמִלְחָמָה כְּלַפֵּי הַוַּעַד, הוֹרְסִים אֶת יְסוֹדוֹת אִרְגּוּן הַדָּת, הַלְּאֹוֽם, מַכְנִיסִים הֶפְקֵרוּת בְּכׇל סִדּוּר הַשְּׁחִיטָה וּמַעֲמִידִים בְּסַכָּנָה אֶת קִיּוּם כׇּל מוֹסְדוֹת הַכְּנֶסֶת. כְּשֶׁמּוֹעֶצֶת הַשְּׁחִיטָה פָּנְתָה לְהַקַּצָּבִים הַנָּ"ל לְהוֹרִיד 5 מא"י מֵהָאוּקִיֶּה בָּשָׂר, ז.א. בִּמְקוֹם 30 מא"י לִמְכֹּוֽר בְּ-25 מא"י הָאוּקִיֶּה, הֵם סֵרְבוּ בְּהֶחְלֵט בְּנַמְּקָם שֶׁאֵין לָהֶם כׇּל יְכֹוֽלֶת לָזֶה, וְעַכְשָׁיֽו בִּשְׁבִיל לִשְׁבֹּוֽר אֶת הַקַּצָּבִים שֶׁקִּבְּלוּ מֵאִתָּנוּ רִשָּׁיוֹן, וּלְהִשְׁתַּלֵּט שׁוּב עַל הַשּׁוּק, יֵשׁ לָהֶם הָאֶפְשָׁרוּת לִמְכֹּוֽר בָּשָׂר בְּ-10 מא"י הָאוּקִיֶּה, וְלֹא מִתְבַּיְּשִׁים לְהִשְׁתַּמֵּשׁ בַּאֲחִיזַת עֵינַיִם וּלְנַמֵּק הַהוֹרָדָה בָּזֶה, שֶׁהֵם לֹא מְשַׁלְּמִים מַס לְהַוַּעַד, כְּאִלּוּ לֹא הוּכַח לְהַצִּבּוּר הָעִבְרִי שֶׁכׇּל הוֹצָאוֹת כַּשְׁרוּת עוֹלוֹת מִיל אֶחָד וּבְכׇל אֹוֽפֶן לֹא יוֹתֵר מִשְּׁנֵי מִיל עַל כׇּל אוּקִיֶּה.
הַפַּעַם הֶחֱלִיט הַוַּעַד לָשִׂים קֵץ לְהִשְׁתַּלְּטוּת זוֹ ע"י כׇּל הָאֶמְצָעִים שֶׁבְּיָדוֹ וְלִקְבֹּוֽעַ פַּעַם אֶת הַפְּרִינְצִיפּ שֶׁל שְׁחִיטָה חׇפְשִׁית. אוּלָם גֹּוֽדֶל הַמִּלְחָמָה הַזֹּאת נִמְצָא בִּידֵי הַצִּבּוּר עַצְמוֹ! אִם יֵדַע הַצִּבּוּר לַעֲמֹוֽד לְצַד הַוַּעַד וְלֹא יִגָּרֵר אַחֲרֵי הַהוֹזָלָה הַזְּמַנִּית שֶׁהַחֶבֶר הַנָּ"ל מִשְׁתַּמֵּשׁ בָּהּ, לְמַטְּרַת הַבְטָחַת שִׁלְטוֹנוֹ לְהַבָּא, וּבִשְׁבִיל לְקַבֵּל אח"כ כִּפְלֵי כִּפְלַיִם, אָז - הַנִּצָּחוֹן הִנּוֹ בָּטוּחַ! וְלָכֵן כׇּל מִי שֶׁרוֹצֶה בְּקִיּוּם הַוַּעַד וּמוֹסָדוֹת הַצִּבּוּרִיִּים שֶׁלָּנוּ, בָּעִיר. כׇּל מִי שֶׁרוֹצֶה שֶׁבְּשׁוּק חֵיפָה יִקָּבַע פַּעַם מְחִיר נוֹרְמָלִי עַל בָּשָׂר. כׇּל מִי שֶׁאֵינוֹ רוֹצֶה לְהִגָּאֵל בְּבָשָׂר שֶׁהוּא כִּנְבֵלָה וּטְרֵפָה בְּלִי כׇּל הַשְׁגָּחָה מֵהָרַבָּנוּת יִקְנֶה בָּשָׂר רַק בָּאִיֽטְלִיזִים הַמְּפֹוֽרָטִים מַטָּה שֶׁנִּמְצָאִים בִּרְשׁוּת הָרַבָּנוּת וְהַקְּהִלָּה וְשֶׁבִּכְנִיסָתָם בְּמָקוֹם גָּלוּי נִמְצֵאת תְּעוּדַת הֶכְשֵׁר שֶׁל לִשְׁכַּת הָרַבָּנוּת. עַל יָד כׇּל הָאִיֽטְלִיזִים שֶׁנִּמְצָאִים בִּרְשׁוּתֵנוּ נִמְצָא שֶׁלֶט שֶׁעָלָיו כָּתוּב 'בָּשָׂר כָּשֵׁר מִטַּעַם לִשְׁכַּת הָרַבָּנוּת וּוַעַד הַקְּהִלָּה'.
אָנוּ פּוֹנִים אֶל כׇּל הַצִּבּוּר הָעִבְרִי בְּחֵיפָה, אַל תֵּלְכוּ שׁוֹלָל! חַזְּקוּ וְאַמְּצוּ אֶת הַוַּעַד בְּמִלְחַמְתּוֹ - מִלְחַמְתְּכֶם נֶגֶד הַנִּצּוּל וע"י זֶה תְּחַזְּקוּ אֶת הַקְּהִלָּה שֶׁבְּבִסּוּסָהּ וְקִיּוּמָהּ כֻּלְּכֶם מְעֻוֽנְיָנִים. 
הָאִטְלִיזִים שֶׁנִּמְצָאִים כַּיּוֹם תַּחַת הַשְׁגָּחָתֵנוּ: (רְשִׁימָה נוֹסֶפֶת תּוֹפִיעַ בִּזְמַנָּהּ) 1. יגולינסקי יְהוּדָה, הֶרְצְלִיָּה, בֵּית גּוֹלְדְּשְׁטֵין. 2. יַעֲקֹב פֶּרַח, רְחוֹב הֵרְצְל, בֵּית חֲבּוּבָא. 3. שִׁמְעוֹן פְרִידְלַנְדֶּר, נַחֲלָה בֵּית נַיְמַן. 4. בִּרְחוֹב הַשּׁוּק ע"י הַשּׁוֹחֵט שְׁלֹמֹה רָבִּיצוֹב ובימ"ס בִּנְיָמִין חָסָן. 
ח' אֱלוּל, תרצ"ב
לַצִּבּוּר הָעִבְרִי בְּחֵיפָה!
מְאֹוֽרְעוֹת הַדָּמִים, שֹׁוֽד וְחָמָס שֶׁקָּרוּ בְּאַרְצֵנוּ, הֶחֱרִיבוּ אֶת מַצָּבָם הַכַּלְכָּלִי שֶׁל מֵאוֹת מִשְׁפָּחוֹת שֶׁנִּשְׁאֲרוּ בְּעֵרוֹם וְחֹסֶר כֹּל וְחוֹבָתֵנוּ הַקְּדוֹשָׁה חוֹבַת אַחִים לָבוֹא לְעֶזְרָתָם בְּעֵת צָרָה זוֹ וְלָתֵת לָהֶם הָאֶפְשָׁרוּת לְהַחֲיוֹת אֶת נַפְשׁוֹתֵיהֶם הָרְעֵבִים לַלֶּחֶם.
לַמַּטָּרָה הַנָּ"ל נוֹסְדָה וַעֲדָה מְיֻוֽחֶדֶת ע"י וַעַד הַקְּהִלָּה, שְׁבָּאֵי כֹּחָהּ יְבַקְּרוּ אֶת הַתּוֹשָׁבִים לְשֵׁם קַבָּלַת תְּרוּמוֹת וְלַזֹּאת פּוֹנִים אָנוּ אֶל אַחֵינוּ תּוֹשָׁבֵי חֵיפָה בְּכׇל לָשׁוֹן שֶׁל בַּקָּשָׁה וּבִקְרִיאָה מִתּוֹךְ לֵב קָרוּעַ וּמֻוֽרְתָּח הַצִּילוּ! הַצִּילוּ מֵחֶרְפַּת רָעָב אֶת מִשְׁפְּחוֹת אַחֵינוּ שֶׁעֻוֽנּוּ וְנֶהֶרְגוּ. הַצִּילוּ אוֹתָנוּ-וְאוֹתְכֶם מִזַּעֲקַת אַלְמָנוֹת וִיתוֹמִים הַזְּקוּקִים לְעֶזְרָה. הַצִּילוּ אֶת הַמַּצָּב עַד יַעֲבֹוֽר זַעַם וְתִרְמוּ בְּעַיִן יָפָה אִישׁ בֵּל יֵעָדֵר, אֶחָד הַמַּרְבֶּה וּמַמְעִיט לְפִי יְכׇלְתּוֹ וְהַכָּרָתוֹ, לְטוֹבַת נְגוּעֵי הַפְּרָעוֹת.
הֶעָרָה מִלְּבַד בִּקּוּרֵי בָּתֵּי הַתּוֹרְמִים, שֶׁיֵּעָשׂוּ ע"י זוּגוֹת מִתְנַדְּבִים, תִּתְקַבֵּלְנָה תְּרוּמוֹת בְּמִשְׂרַד וַעַד הַקְּהִלָּה בְּכׇל יוֹם בַּשָּׁעוֹת 9-12 לפנה"צ וְ- 4-6 אחה"צ.
א' אֱלוּל תרפ"ט
בֵּית דְּפוּס מ. סוֹכוֹבוֹלְסְקִי
חֵיפָה
בְּיוֹם בּ' י"ג בֶּאֱלוּל תש"ו (9.9.46) יוֹם הַשָּׁנָה לְחִסּוּל הַגֵּיֽטוֹ בְּזְדוּנְסְקָה-ווֹלָה יוּבָא לִקְבוּרָה בְּבֵית הֶעָלְמִין בְּתֵל-אָבִיב חֵלֶק מֵהָאֵפֶר שֶׁהֵבִיא אִתּוֹ אֶחָד מִנִּצּוֹלֵי זְדוּנְסְקָה-ווֹלָה, מִמַּחֲנֵה הַהַשְׁמָדָה חֶלְמְנָה (מְחוֹז וַרְטָה) בּוֹ נִשְׂרְפוּ רִבְבוֹת יְהוּדִים מִמַּעֲרַב פּוֹלִין.
בְּאוֹתוֹ יוֹם ב' בְּשָׁעָה 9 בַּבֹּקֶר יוּבָא הָאֵפֶר לְבֵית הַכְּנֶסֶת הַמֶּרְכָּזִי (בִּרְחוֹב גִּלְעָד) בּוֹ יַזְכִּירוּ אֶת נִשְׁמוֹת הַחֲלָלִים הַקְּדוֹשִׁים.
הַקָּהָל בְּחֵיפָה יַחֲלֹק אֶת הַכָּבוֹד הָאַחֲרוֹן לָאַחִים וַאֲחָיוֹת אֲשֶׁר אֶפְרָם הַמְּעַט זָכָה לִקְבוּרָה בְּאֶרֶץ-יִשְׂרָאֵל.
י' אֱלוּל תש"ו 6.9.46
חֵיפָה
דְּפוּס "אׇמָּנוּת"
חֵיפָה
רח' סוֹקוֹלוֹב א7
אָנוּ מוֹדִיעִים בְּצַעַר וּבְיָגוֹן רַב כִּי בָּעֵת הַהֵיֽאָבְקוּת שֶׁל מַעְפִּילֵי אֳנִיַּת "תֵּיֽאוֹדוֹר הֵרְצְל" עִם כּוֹחוֹת הַצִּי נָפַל חָלָל עַל קִדּוּשׁ הָעֲלִיָּה הַמַּעְפִּיל הָאַלְמוֹנִי
הַלְּוָיָה תֵּצֵא הַיּוֹם, יוֹם שְׁלִישִׁי, כ"ה בְּנִיסָן תש"ז 15.4.47 בְּשָׁעָה 12 בַּצׇּהֳרַיִם מִבֵּית הַחוֹלִים הַמֶּמְשַׁלְתִּי בְּבַת גַּלִּים לְבֵית הֶעָלְמִין
מִשָּׁעָה 12 עַד 2 בַּצׇּהֳרַיִם תִּסָּגֵרְנָה הַחֲנוּיוֹת תֻּוֽשְׁבַּת הַמְּלָאכָה וְהָעֲבוֹדָה
אוֹטוֹבּוּסִים יַעַמְדוּ לְשֵׁרוּת הַקָּהָל לְשֵׁם הִשְׁתַּתְּפוּת בַּלְּוָיָה וְיֵצְאוּ בְּשָׁעָה 11.45 מֵרַחֲבַת בֵּית הַקְּרָנוֹת
 וַעַד הַקְּהִלָּה, חֵיפָה
אַחִים יְהוּדִים!
הַבֹּוֽקֶר נִתְפַּרְסְמָה הוֹדָעַת הַמֶּמְשָׁלָה הַבְּרִיטִית הַמְּבַטֶּלֶת אֶת זְכוּתֵנוּ לַעֲלִיָּה לְאֶרֶץ. הַבֹּוֽקֶר גֹּוֽרְשׁוּ אֳנִיּוֹת מַעְפִּילֵינוּ מֵחוֹף הַמּוֹלֶדֶת. הַבֹּוֽקֶר נִשְׁפָּךְ דָּם יְהוּדִי בְּחוּצוֹת חֵיפָה.
יְהוּדֵי חֵיפָה! בֹּאוּ בַּהֲמוֹנֵיכֶם לַאֲסֵיֽפַת מְחָאָה הַיּוֹם, יוֹם ג' 13.8.46, בְּשָׁעָה 6.30 אחה"צ בְּרַחֲבַת בֵּית הַקְּרָנוֹת
הַמְּלָאכָה, הַמִּסְחָר וְהַתַּחְבּוּרָה יִיֽפָּסְקוּ וּבָתֵּי הַקָּפֶה וְהַשַּׁעֲשׁוּעִים יִסָּגְרוּ מִשָּׁעָה 6 אחה"צ עַד 12 בַּלַּיְלָה.
 הַיִּשּׁוּב הַמְּאֻוֽרְגָּן
לְאוֹת מְחָאָה לְגֵיֽרוּשׁ הַמַּעְפִּילִים יַעֲמֹוֽד הַיִּשּׁוּב הָעִבְרִי בְּאֶרֶץ דֹּוֽם הַיּוֹם בְּשָׁעָה 3 אחה"צ בְּמֶשֶׁךְ שָׁלוֹשׁ דַּקּוֹת.
יְהוּדֵי חֵיפָה יְקַיְּיֽמוּ אֶת עֲמִידַת הַדֹּוֽם בְּכׇל מְקוֹם עֲבוֹדָה, מְלָאכָה, מִסְחָר, תַּעֲשִׂיָּה וְתַחְבּוּרָה.
ו' כִּסְלֵו תש"ז 29.12.45
"אׇמָּנוּת"
הָדָר, חֵיפָה
רח' סוֹקוֹלוֹב א7
אֶל הַיִּשּׁוּב הָעִבְרִי בְּחֵיפָה
לְשֵׁמַע הַיְּדִיעָה עַל הַגֵּרוּשׁ הָאַכְזָרִי בְּחֶשְׁכַת הַלַּיְלָה שֶׁל מַעְפִּילִי "בְּרָכָה פוּלְד", הִתְכַּנֵּס הַוַּעַד הַפּוֹעֵל שֶׁל הַקְּהִלָּה יַחַד עִם בָּאֵי-כֹּחַ מוֹסָדוֹת לִישִׁיבָה דְּחוּפָה, בָּהּ נִתְקַבְּלָה פֶּה אֶחָד הַהַחְלָטָה הַבָּאָה:
הַיִּשּׁוּב הָעִבְרִי בְּחֵיפָה מֵרִים בְּזַעַם אֶת קוֹל מְחָאתוֹ הַנִּמְרֶצֶת נֶגֶד הֶמְשֵׁךְ הַפּוֹלִיטִיקָה הַנִּפְסֶדֶת שֶׁל גֵּרוּשׁ בְּנֵי יִשְׂרָאֵל מֵחוֹפֵי הַמּוֹלֶדֶת.
תֵּדַע נָא הַמֶּמְשָׁלָה הַמְּכַנֶּסֶת וַעֲדוֹת "לְהַשְׁקָטַת הָאָרֶץ", שֶׁגֵּרוּשׁ מַעְפִּילִים וּסְגִירַת שַׁעֲרֵי הָאָרֶץ לִפְנֵי עֲלִיַּת יְהוּדִים לְאַרְצָם יָבִיאוּ לְתוֹצָאָה הֲפוּכָה. הַיִּשּׁוּב לֹא יוּכַל לִשְׁקֹוֽט כׇּל זְמַן שֶׁלֹּא יָחוּל שִׁנּוּי יְסוֹדִי בַּמְּדִינִיּוּת הַזֹּאת, לֹא יֻוֽחְזְרוּ לָאָרֶץ הַמְּגֹוֽרָשִׁים וְלֹא יִפָּתְחוּ שְׁעָרֶיהָ.
הַיִּשּׁוּב יַמְשִׁיךְ לְהוֹשִׁיט יָד לְכׇל הָאַחִים הַחוֹתְרִים לַמּוֹלֶדֶת!
מִבְרָק עִדּוּד נִשְׁלַח לְכׇל הַמַּעְפִּילִים הַמְּגֹוֽרָשִׁים
כ"ז תִּשְׁרֵי תש"ז 22.10.46
דְּפוּס "אׇמָּנוּת"
חֵיפָה
רח' סוֹקוֹלוֹב א7
אֶל תּוֹשָׁבֵי הָדָר הַכַּרְמֶל!
לִקְרַאת חֲגִיגוֹת הַבִּכּוּרִים
עוֹד זְכוּרִים לָנוּ יְמֵי חֲגִיגוֹת הַבִּכּוּרִים דְּאֶשְׁתָּקַד וְהָרֹוֽשֶׁם הַכַּבִּיר שֶׁעָשׂוּ עַל כׇּל בְּנֵי עִירֵנוּ וְאוֹרְחֵינוּ. הַנִּסָּיוֹן הָרִאשׁוֹן שֶׁהֻוֽכְתַּר בְּהַצְלָחָה כֹּה גְּדוֹלָה לִפְנֵי שָׁנָה הוֹכִיחַ עַד כַּמָּה חָשׁוּב הוּא הַמִּפְעָל הֶחָדָשׁ הַהוֹלֵךְ וְנֶהְפַּךְ לְמִפְעָל מָסׇוֽרְתִּי בִּיצִירַת הֲוַי בְּאַרְצֵנוּ הַמִּתְחַדֶּשֶׁת.
חֲגִיגוֹת הַבִּכּוּרִים תֵּעָרַכְנָה הַשָּׁנָה (שֶׁהִיא שְׁנִיָּה לַחֲגִיגוֹת) בְּרֹוֽב פְּאֵר וְהָדָר לְפִי תׇּכְנִית רְחָבָה וּמְגֻוֶּוֽנֶת: אַנְשֵׁי עֵמֶק הַיַּרְדֵּן, עֵמֶק יִזְרְעֶאל, עֵמֶק זְבוּלוּן וְהַשּׁוֹמְרוֹן יַעַבְרוּ בַּסַּךְ בִּרְחוֹבוֹת שְׁכוּנָתֵנוּ עִם תְּנוּבַת אַדְמָתָם - תְּרוּמָתָם לקהק"ל. אוֹרְחִים לַאֲלָפִים מִתְכּוֹנְנִים לָבֹא אֵלֵינוּ מִכׇּל עָרֵי הָאָרֶץ לְהִשְׁתַּתֵּף בִּפְגִישַׁת הָעִיר וְהַכְּפָר.
וַעֲדַת הַחֲגִיגוֹת עוֹשָׂה אֶת כׇּל הַמַּאֲמַצִּים לָתֵת לַחֲגִיגוֹת הַשָּׁנָה אֶת הַצּוּרָה הַנְּאוֹתָה וְהַמַּתְאִימָה לְתֹוֽכֶן הַחַג.
וְעַתָּה פּוֹנִים אָנוּ אֶל כׇּל תּוֹשָׁבֵי שְׁכוּנָתֵנוּ בִּקְרִיאָה לַעֲזֹוֽר לַוַּעֲדָה בְּמִלּוּי תַּפְקִידָהּ וּבְיִחוּד אָנוּ פּוֹנִים אֶל הַגָּרִים בָּרְחוֹבוֹת שֶׁבָּהֶם תַּעֲבֹוֽר הַתַּהֲלוּכָה: - רְחוֹבוֹת בַּר-כּוֹכְבָא, הַתָּבוֹר, הָעֲלִיָּה, פֶּבְזְנֶר, בַּלְפוּר, נוֹרְדּוֹי וְהֵרְצְל - קַשְּׁטוּ בָּתֵּיכֶם בִּדְגָלִים, יֶרֶק, פְּרָחִים, מַרְבַדִּים. הָאִירוּ בַּעֲרָבִים אֶת כׇּל הַחַלּוֹנוֹת וְהַדְלִיקוּ אוֹר בְּחַלּוֹנוֹת הָרַאֲוָה שֶׁל הַחֲנוּיוֹת. שִׁמְרוּ עַל הַסֵּדֶר וְהַנִּקָּיוֹן בָּרְחוֹבוֹת וְהִשָּׁמְעוּ לְהוֹרָאוֹת הַסַּדְרָנִים. אַכְסְנוּ בְּסֵבֶר פָּנִים יָפוֹת אֶת הָאוֹרְחִים שֶׁיָּבוֹאוּ בַּהֲמוֹנִים וְשֶׁלֹּא יִמְצְאוּ לָהֶם מָקוֹם בְּבָתֵּי מָלוֹן.
הַתּוֹשָׁבִים מִתְבַּקְּשִׁים לְהוֹדִיעַ לְוַעַד הָדָר הַכַּרְמֶל (טֵלֵפוֹן 5) עַד יוֹם ג', 30 בְּמַאי, אֶת מִסְפַּר הַמְּקוֹמוֹת שֶׁכׇּל אֶחָד יְפַנֶּה לְאִכְסוּן אוֹרְחִים בְּבֵיתוֹ.
דְּגָלִים לִמְכִירָה נִמְצָאִים בְּבֵית מִסְחָר הָאַחִים צוּקֶרְמָן בַּהֲדַר הַכַּרְמֶל, רְחוֹב הֵרְצְל וּבָעִיר בַּמֶּרְכָּז הַמִּסְחָרִי.
25.5.33 כ"ט אִיֽיָּר תרצ"ג
חֵיפָה
בֵּית דְּפוּס מ. סוֹכוֹבוֹלְסְקִי
חֵיפָה
אָנוּ מַכְרִיזִים
בְּיוֹם ה', ז' בְּסִיוָן, אִסְרוּ חַג שֶׁל שָׁבוּעוֹת בִּטּוּל מְלָאכָה כְּלָלִי מִשָּׁעָה 12 בַּצׇּהֳרַיִם (תַּהֲלוּכַת הַבִּכּוּרִים תֵּצֵא בְּ-2 אחה"צ)
בָּתֵּי הַחֲרֹוֽשֶׁת וְהַמְּלָאכָה, הַפּוֹעֲלִים הָעוֹבְדִים בְּכׇל עֲבוֹדָה מַפְסִיקִים אֶת עֲבוֹדָתָם - בָּתֵּי הַמִּסְחָר וְהַמִּשְׂרָדִים נִסְגָּרִים - וְהָיָה הַיּוֹם יוֹם שִׂמְחָה לְכׇל שְׂדֵרוֹת הַיִּשּׁוּב בָּעִיר.
28 בְּמַאי 1933
חֵיפָה
בֵּית דְּפוּס מ. סוֹכוֹבוֹלְסְקִי
חֵיפָה
א.נ.
כְּפִי שֶׁהוֹדַעְנוּ לְמַר קָמִינִי שֶׁלָּנוּ אֲשֶׁר בֶּטַח מָסַר אֶת הַדָּבָר לְבָא-כֹּחֲכֶם, הֲרֵי מַסְכִּימִים אָנוּ לְהַשְׁאִיל לָכֶם חֵלֶק מִן הַתִּלְבֹּשׁוֹת שֶׁהוּכְנוּ עַל יָדֵינוּ לַחֲגִיגַת הָעַדְלָיָדַע, לְשִׁמּוּשׁ עֲבוּר חֲגִיגוֹת הַבִּכּוּרִים אֲשֶׁר תְּעָרֵכְנָה בְּעִירְכֶם.
קִבַּלְנוּ לִתְשׂוּמֶת לֵב אֶת הוֹדָעַתְכֶם עַל דְּבַר אַחְרָיוּתְכֶם הַגְּמוּרָה לְהַחְזָרַת הַבְּגָדִים הָאֵלֶּה מִיָּד לְאַחַר הַחֲגִיגָה בִּשְׁלֵמוּתָם וּבְסֵדֶר.
כ"א אִיֽיָּר תרצ"ג 17.5.33
יְהוּדָה נְדִיבִי
לַצִּבּוּר הָעִבְרִי בְּחֵיפָה
הַמַּצָּב הַכַּלְכָּלִי הַקָּשֶׁה מַצְרִיךְ פְּעֻוֽלָּה מְיֻוֽחֶדֶת בְּשֶׁטַח הָעֶזְרָה הַסּוֹצְיָאלִית.
הַתַּקְצִיב הָרָגִיל שֶׁל הַקְּהִלָּה הַמֻּוֽקְדָּשׁ לְטוֹבַת עֶזְרָה סוֹצְיָאלִית אֵינוֹ יָכוֹל בְּשׁוּם אֹוֽפֶן לְסַפֵּק אֶת הַצְּרָכִים הַמְּיֻוֽחָדִים שֶׁל הַשָּׁעָה וְלָכֵן נַעֲנֵינוּ לְהַצָּעַת אִרְגּוּנִים צִבּוּרִיִּים שׁוֹנִים הָעוֹבְדִים בַּשֶּׁטַח הַסּוֹצְיָאלִי שֶׁהֶעֱמִידוּ אֶת עַצְמָם לִרְשׁוּת הַקְּהִלָּה וְקִבְּלוּ עֲלֵיהֶם אֶת הַיׇּוֽזְמָה לְאַרְגֵּן מִפְעַל סוֹצְיָאלִי מְיֻוֽחָד לְשֵׁם הַסְפָּקַת הֲזָנָה וְתִלְבֹּשֶׁת ע"י: סִדּוּר מִטְבְּחֵי-עַם זוֹלִים, הַסְפָּקַת צׇרְכֵי אֹכֶל וְכַדּוֹמֶה, לַזְּקוּקִים.
הֻוֽרְכְּבָה וַעֲדָה צִבּוּרִית מֵהָאִרְגּוּנִים דִּלְהַלָּן: אֲגֻוֽדַּת אַחִים, אִרְגּוּן נָשִׁים דָּתִיּוֹת, אִרְגּוּן אִמָּהוֹת עוֹבְדוֹת, הִסְתַּדְּרוּת נָשִׁים "מִזְרָחִי", הִתְאַחֲדוּת עוֹלֵי גֶּרְמַנְיָה, וִיצוֹ, וַעַד הֲדַר הַכַּרְמֶל, וַעֲדָה לְחוֹלֵי רוּחַ, וַעַד לְמַעַן יַלְדֵי בָּתֵּי הַסֵּפֶר, וַעַד הָעֵדָה הַסְּפָרַדִּית, לִיגַת הַצֶּדֶק, לִשְׁכַּת מַנְטֵפְיוֹרִי לִשְׁכַּת בְּנֵי בְּרִית, לִיגָה לְחוֹלֵי שַׁחֶפֶת, "מִשְׁעָן" שֶׁל הַפּוֹעֵל הַמִּזְרָחִי, "סַעַד".
הַוַּעֲדָה הַנָּ"ל קִבְּלָה עָלֶיהָ הַשָּׂגַת הָאֶמְצָעִים הַדְּרוּשִׁים לְכָךְ וּכְמוֹ כֵן לְסַדֵּר הָעֶזְרָה הַדְּרוּשָׁה.
חוֹבָה קְדוֹשָׁה מֻוֽטֶּלֶת עָלֵינוּ לְהַרְאוֹת אֶת גֹּוֽדֶל נַפְשֵׁנוּ וּלְהוֹשִׁיט יָד עֶזְרָה לַזָּקוּק
בַּיָּמִים הַקְּרוֹבִים יְבַקְּרוּ בָּאֵי כֹּחַ הַוַּעֲדָה הַמְּיֻוֽחֶדֶת אֶת תּוֹשָׁבֵינוּ לְמַטָּרָה זוֹ וְאָנוּ מְבַקְּשִׁים לְקַבֵּל אוֹתָם בְּסֵבֶר פָּנִים יָפוֹת בְּלֵב עֵר וְיָדַיִם פְּתוּחוֹת בְּהֶתְאֵם לְצֹוֽרֶךְ הַשָּׁעָה.
אֲדָר ב' צ"ח
דְּפוּס אׇמָּנוּת
חֵיפָה
מוֹדָעָה
וַעַד הַקְּהִלָּה פּוֹתֵחַ כִּתּוֹת בְּבָתֵּי הַסֵּפֶר בִּשְׁבִיל הַיְּלָדִים שֶׁלֹּא נִקְלְטוּ בַּכִּתּוֹת הַקַּיָּמוֹת
הַיְּלָדִים שֶׁנִּרְשְׁמוּ בְּוַעַד הַקְּהִלָּה וְהַיְּלָדִים שֶׁטֶּרֶם נִרְשְׁמוּ וְטֶרֶם סֻוֽדְּרוּ בְּבָתֵּי הַסֵּפֶר, צְרִיכִים לְהוֹפִיעַ, לְשֵׁם בְּחִינָה, בְּיוֹם רִאשׁוֹן י"ב חֶשְׁוָן 17.10.37 מִשָּׁעָה 4 עַד שָׁעָה 5, בְּבֵית-סֵפֶר עֲמָמִי א'.
הַמְּאַחֲרִים יַפְסִידוּ אֶת מְקוֹמָם.
ט' חֶשְׁוָן תרצ"ח
דְּפוּס "אׇמָּנוּת"
חֵיפָה
הָעֶרֶב
יוֹם חֲמִשִׁי 19.5.32 בְּשָׁעָה 9 בָּעֶרֶב בָּאַמְפִיתֵיֽאַטְרוֹן נֶשֶׁף בָּלֵט יְחִידִי שֶׁל הָרַקְדָנִית וּמְשַׂחֶקֶת הַרְאִינֹעַ הַמְּפֻוֽרְסֶמֶת "יַלְדַּת הַפְּלָאִים" (בַּת 10 שָׁנִים) מוּסְיָה (מִרְיָם'ל) דַּיכֶס
דַּעַת הָעִתּוֹנוּת שֶׁלָּנוּ עַל יַלְדַּת הַפְּלָאִים מוּסְיָה דַּיכֶס:
"דָּבָר" 25.4.32 אָכֵן "יַלְדַּת פְּלָאִים". הַפַּעַם הִכְרִיזוּ כְּרוּזֵי הַפִּרְסוּם לֹא לַשָּׁוְא. לְפָנֵינוּ יַלְדָּה בַּת 10 שָׁנִים וְ-4 חֳדָשִׁים - "שַׂחְקָנִית בְּחֶסֶד עֶלְיוֹן". כֻּוֽלָּהּ תְּנוּעָה, קֶצֶב וּפִרְפּוּר אׇמָּנוּתִי. כׇּל תְּנוּעָה אוֹמֶרֶת כִּשָּׁרוֹן וְתִרְגּוּל - אַסְכּוֹלָה גְּבוֹהָה. כִּי עַל כֵּן הִיא תַּלְמִידָה שֶׁל אוֹלְגָּה פְּרֵיאוֹבְּרַזֶ'נְסְקָה. הַמָּחוֹל "יְתוֹמָה" נִמְסַר בִּכְלִיל שְׁלֵמוּת אׇמָּנוּתִית וְעוֹרֵר דְּמָעוֹת בְּעֵינֵי הַצּוֹפִים. רִקּוּדֵי "הַבּוֹיָארִית" סִפְּרוּ לָנוּ עַל הֲוָוֽיוֹת עוֹלָם אַחֵר זָר וְרָחוֹק לָנוּ. אַךְ הָרִקּוּד כְּשֶׁלְּעַצְמוֹ מְסַפֵּר יוֹתֵר מֵעַשְׂרוֹת דַּפֵּי הִיסְטוֹרְיָה. אֶת שִׂיא יְכׇוֽלְתָּהּ הִפְגִּינָה בַּ"רִיֽקּוּד הַסְּפָרַדִּי", רִיֽקּוּד נַעַר יְהוּדִי לוֹמֵד בַּחֶדֶר מִתּוֹךְ דְּבֵקוּת תַּמָּה. הַקָּהָל שֶׁמִּיֽלֵּא אֶת אוּלָם "אֹהֶל שֵׁם" בְּמוֹצַ"שׁ הֵגִיב עַל הַהַצָּגָה בְּהִתְפַּעֲלוּת יוֹצֵאת מִן הַכְּלָל. "מָחוֹל הַמַּלָּחִים" שֶׁרָקְדָה לְאַחַר תְּבִיעוֹת "הַדְרָן" סוֹעֲרוֹת, הִבִּיעַ אֶת רַחֲשֵׁי נַפְשׁוֹ שֶׁל אִישׁ הַיָּם הַזּוֹעֵם וְשׂוֹחֵק כְּאֶחָד... הֻוֽמְטְרוּ עָלֶיהָ פְּרָחִים מֵהָאוּלָם, לֹא "זֵרִים מָסׇוֽרְתִּיִּים", אֶלָּא פְּרָחִים מִכׇּל הַנִּמְצָא בַּיָּד. פ.פ.
"הָאָרֶץ" 26.4.32 הַקָּהָל הָרַב וְהַמְּגֻוֽוָּן, שֶׁמִּיֽלֵּא אֶת "אֹהֶל שֵׁם" בְּמוֹצָאֵי שַׁבָּת, נֶהֱנָה הֲנָאָה אׇמָּנוּתִית-תַּרְבּוּתִית מִמַּדְרֵגָה גְּבוֹהָה מֵרִיֽקּוּדֶיהָ מְלֵאֵי הַהַבָּעָה שֶׁל מוּסְיָה דַּיכֶס, יַלְדָּה בַּת 10 שָׁנִים, שֶׁבְּטֶכְנִיקָה הַבָּלֵיטִית שֶׁלָּהּ, פְּרִי חִנּוּכָהּ שֶׁל אוֹלְגָּה פְּרֵיֽאוֹבְּרַזֶ'נְסְקָה, הִיא יְכוֹלָה לְהִתְחָרוֹת עִם הַרְבֵּה רַקְדָנִיּוֹת גְּדוֹלוֹת מִמֶּנָּה בַּשָּׁנִים. חֵן וְהוּמוֹר יַלְדוּתִי הוֹסִיפוּ נֹוֽפֶךְ לְנֶשֶׁף. הָרִקּוּדִים "שִׁימִי", "הַבּוֹיָארִים", "בֶּן הַיְּשִׁיבָה", "הַמַּלָּח" זָכוּ לִתְשׁוּאוֹת מְמֻוֽשָּׁכוֹת. הַקָּהָל הַנִּלְהָב הִכְרִיחַ אוֹתָהּ לַחֲזֹוֽר עַל "בֶּן הַיְּשִׁיבָה" וּלְהוֹסִיף עַל הַתׇּכְנִית. גִּימֶל.
דְּפוּס נֹחַ וַרְהַפְטִיג
חֵיפָה
בְּמוֹצָאֵי-שַׁבָּת, ט' בְּכִסְלֵו תשי"ב (8.12.1951), בְּשָׁעָה 8, תֵּעָרֵךְ בְּאוּלַם הַצִּיּוֹנִים הַכְּלָלִיִּים, רח' פֶּבְזְנֶר 2, מְסִיֽבָּה מֻוֽקְדֶּשֶׁת לְעִנְיְנֵי הַחוּג, בְּהִשְׁתַּתְּפוּת: הַחַזָּן הָרָאשִׁי, מַר יִצְחָק מָן, הַחַזָּן, מַר אַבְרָהָם אַדְלֶר, הַמְּנַצֵּחַ, מַר יִצְחָק הִילְמַן
הִנְּךָ מֻוֽזְמָן עִם רַעְיָתְךָ הַנִּכְבָּדָה לְהִשְׁתַּתֵּף בִּמְסִיֽבָּה זוֹ.
 בְּכָבוֹד רַב, הַוַּעַד
א.נ.,
כב' מֻוֽזְמָן בָּזֶה יַחַד עִם רַעְיָתוֹ לְהִשְׁתַּתֵּף בִּמְסִיֽבַּת חֲנֻוֽכָּה חֲגִיגִית (עַל כּוֹס תֶּה) הַנֶּעֱרֶכֶת ע"י אֲגֻוֽדָּתֵנוּ בְּמוֹצָאֵי שַׁבָּת, נֵר שֵׁנִי דְּחֲנֻוֽכָּה כ"ה כִּסְלֵו תשי"ג (13.12.52) בְּשָׁעָה 8.30 בָּעֶרֶב בְּאוּלָם "קֻוֽפָּה" בִּרְחוֹב בְּיָאלִיק (מוּל קָפֶה "שְׂנִיר").
חֲתַן הַמְּסִיֽבָּה הָאוֹרֵחַ הַדָּגוּל הַחַזָּן פ. פִּינְצִ'יק (אַרְצוֹת-הַבְּרִית)
בַּתׇּכְנִית: 1. הַדְלָקַת נֵרוֹת 2. דִּבְרֵי פְּתִיחָה 3. פִּרְקֵי חַזָּנוּת וְשִׁירִים שׁוֹנִים. 4. הַקְרָאָה, הַגְרָלָה וָעוֹד.
בְּהִשְׁתַּתְּפוּת מַקְהֵלַת הַגְּבָרִים שֶׁל ביהכנ"ס הַמֶּרְכָּזִי.
תַּשְׁלוּם כְּנִיסָה לְכִסּוּי הַהוֹצָאוֹת: -.500 פְּרוּטָה לְיָחִיד, -.1 ל"י לְזוּג.
כִּסְלֵו תשי"ג
חֵיפָה
לִשְׁכַּת "מְנוֹרָה" מס. 19 מז.. חֵיפָה מִתְכַּבֶּדֶת לְהַזְמִין בָּזֶה אֶת ____ לִסְעוּדַת קִדּוּשִׁין חֲגִיגִית לִכְבוֹד הַנָּשִׂיא הַנִּבְחָר הא' זְאֵב סַפִּיר וְהַפְּקִידִים
בְּהִשְׁתַּתְּפוּת הַנָּשִׂיא הַגָּדוֹל, פְּקִידֵי הַלִּשְׁכָּה הַגְּדוֹלָה וְאוֹרְחִים נִכְבָּדִים
בְּיוֹם א' י' טֵבֵת תשי"ג (28.12.52), בִּמְלוֹן "צִיּוֹן" בְּשָׁעָה תֵּשַׁע בָּעֶרֶב.
בָּזֶה הִנֶּנּוּ מִתְכַּבְּדִים לְהַזְמִין אֶת כב' לְאַזְכָּרַת הֶעָשׂוֹר לְגֵיֽטוֹ קְרָקוֹב וְלוֹחֲמֶיהָ שֶׁתִּתְקַיֵּיֽם בְּיוֹם ג', ה' טֵבֵת תשי"ג (23.12.52) בְּשָׁעָה 30 8 בָּעֶרֶב בְּאוּלַם קוֹלְנוֹעַ גַּל - אוֹר חֵיפָה, רְחוֹב הַנְּבִיאִים
בְּהִשְׁתַּתְּפוּת: אַבָּא חוּשִׁי רֹאשׁ הָעִיר מֵאִיר בּוֹסָאק מְשׁוֹרֵר צִבְיָה לוּבֶּטְקִין מֵרָאשֵׁי מֶרֶד וַרְשָׁה שִׁמְעוֹן פִינְקֶל "הַבִּימָה" 
 הַוַּעֲדָה הַמְּאַרְגֶּנֶת
